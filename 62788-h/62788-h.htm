<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of A tót atyafiak; A jó palóczok
by Kálmán Mikszáth</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.summary {
 text-align: center;
 text-indent: 0;
 width: 90%;
 margin: auto;
 font-size: 90%;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

Project Gutenberg's A tót atyafiak; A jó palóczok, by Kálmán Mikszáth

This eBook is for the use of anyone anywhere in the United States and
most other parts of the world at no cost and with almost no restrictions
whatsoever.  You may copy it, give it away or re-use it under the terms
of the Project Gutenberg License included with this eBook or online at
www.gutenberg.org.  If you are not located in the United States, you'll
have to check the laws of the country where you are located before using
this ebook.



Title: A tót atyafiak; A jó palóczok

Author: Kálmán Mikszáth

Release Date: July 30, 2020 [EBook #62788]

Language: Hungarian

Character set encoding: UTF-8

*** START OF THIS PROJECT GUTENBERG EBOOK A TÓT ATYAFIAK; A JÓ PALÓCZOK ***




Produced by Albert László from page images generously made
available by the HathiTrust Digital Library






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_224">224</a>. oldalon
található.</p>
<p>Az eredeti képek elérhetők innen: <a href=
"https://hdl.handle.net/2027/uiug.30112089181389">https://hdl.handle.net/2027/uiug.30112089181389</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-large">MIKSZÁTH KÁLMÁN
MUNKÁI</span></p>
<p class="center"><span class="caption">A TÓT ATYAFIAK</span></p>
<p class="center"><span class="caption">A JÓ PALÓCZOK</span></p>
<hr class="chap" />
<p class="center"><span class="caption-150">MIKSZÁTH KÁLMÁN
MUNKÁI</span></p>
<p>&nbsp;</p>
<p>&nbsp;</p>
<p class="center"><span class="caption">TIZENÖTÖDIK
KÖTET</span></p>
<p>&nbsp;</p>
<p>&nbsp;</p>
<p class="center"><span class="caption">KÖZREBOCSÁTOTTA AZ
IRÓ<br />
NEGYVENÉVES JUBILEUMÁRA<br />
ALAKULT ORSZÁGOS BIZOTTSÁG<br />
BUDAPEST MDCCCCX.</span></p>
<hr class="chap" />
<p class="center"><span class="caption-largest">A TÓT
ATYAFIAK</span></p>
<p class="center"><span class="caption-largest">A JÓ
PALÓCZOK</span></p>
<p>&nbsp;</p>
<p>&nbsp;</p>
<p class="center"><span class="caption">AZ ORSZÁGOS JUBILEUMI<br />
BIZOTTSÁG MEGBIZÁSÁBÓL<br />
KIADTA A RÉVAI TESTVÉREK<br />
IRODALMI INT. RÉSZV.-TÁRS.</span></p>
<hr class="chap" />
<p>&nbsp;</p>
<p class="center"><span class="caption-small">MINDEN JOG
FENNTARTVA</span></p>
<p>&nbsp;</p>
<p class="center"><span class="caption-small">Pallas
részvénytársaság nyomdája, Budapesten.</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h1>A TÓT ATYAFIAK.</h1>
<p><span class="pagenum"><a name="Page_2" id=
"Page_2">-2-</a></span></p>
<p><span class="pagenum"><a name="Page_3" id="Page_3"><br />
-3-</a></span></p>
<h2>AZ ARANY KISASSZONY.</h2>
<h3>BEVEZETÉS.</h3>
<p>Uraim, ha a pokolban egyszer az a gondolatjuk támadna az
ördögöknek, hogy várost építsenek, az bizonyosan olyan lenne, mint
Selmeczbánya.</p>
<p>Bocsássa meg az ottani érdemes magisztrátus ezt a becsmérlést,
nem akar lenni sem sértés, sem gúny, különösen az élőkre
vonatkozólag, kik bizonyára nem tehetnek róla, hogy az őseik olyan
bolondos helyre építkeztek. Nyájas olvasó, ki még nem jártál e
görbe országban, képzelj magadnak háromezer hegycsúcsot, ugyanannyi
völgykatlant, egy tuczat sziklát, mely sűrűn be van építve
mindenféle alaku házakkal, melyeknek előrésze sokszor
háromemeletes, míg ellenben a háta szerényen odalapul a
hegyhez.</p>
<p>Ha végigjárod e maga a természet által kikövezett várost, szíved
csordultig megtelik humanisztikus érzelmekkel s elérzékenyülten
sóhajtasz föl: «Hát még itt is emberek laknak?»</p>
<p>A vidék kietlen, rút, az időjárás mostoha.</p>
<p>A zimankós «Szitnya», a «felhők szeretője» erővel aszott keblére
húzza le szeretőit, akármerre tartanak. <span class=
"pagenum"><a name="Page_4" id="Page_4">-4-</a></span></p>
<p>Ha felhője nincs, mint a mellőzött vén leány, duzzog, fölfújja
magát. Ha tehát eső nem esik, szél sivít végig a zig-zugos utczákon
és sikátorokon.</p>
<p>Szomorú város ez! A levegője méreg a bányák kipárolgásától,
vizétől «golyva» nő a halványarczu leányok és idétlen férfinép
nyakán. A harmadévi ujonczozásnál hatszáz katonakötelezett ifjú
közül négy vált be «császár emberinek». (Szinte szégyenlem
megírni.)</p>
<p>Egy idősb nőt láttam egyszer a «kamara-utczán», amint lihegve és
a fáradságtól kimerülten egy mennydörgős nagy kosárral a hátán
mászott a hegynek, mert Selmeczbányán vagy fölfelé mászik az ember,
vagy lefelé ereszkedik; tertium non datur.</p>
<p>A kosár átkozottul füstölgött. Azt hittem, valami portékája
meggyuladt benne s rákiáltottam a szegény tót asszonyra:</p>
<p>– Anyó, ég a kosara!</p>
<p>Ónszürke arczát mosolyogva fordítá felém s anyai büszkeséggel
mondá:</p>
<p>– Ej, dehogy. <i>A Náczkó pipázik bent.</i></p>
<p>S valóban, egy veszekedett kamasz ült a kosár alján
összekuporodva, aki már pipázott s akit anyjának még mindig a hátán
kellett czipelnie.</p>
<p>Sehol a világon nem olyan részrehajló a mennyei gondviselés,
mint Selmeczbányán. A hegyen lakó Csemez Stevónak egy órával
korábban kel és későbben nyugszik a nap, mint közvetlen
szomszédjának, az alant lakó Kutlik Stevónak, valamint sehol sem
mutat föl olyan eredeti közlekedési viszonyokat geográfiai helyzet,
mint itt.</p>
<p>A Csemezék Krisztina nevű leánykája például kiáll ebéd után a
zöldre festett kapuajtóba, s amint merengő fekete szemeivel
meglátja a szomszéd <span class="pagenum"><a name="Page_5" id=
"Page_5">-5-</a></span> hegygerinczen, hogy a Mirkovszkiék Bohuska
nevű kisasszonya a kertben sétál, nyájasan int gyönyörű
fejecskéjével és üde, csengő hangján átkiált:</p>
<p>– Megebédeltetek, Bohuska?</p>
<p>Bohuska megfordul a kedves, nyájas és ismerős hangra, s
ugrándozva fut a kis Krisztina felé egész a hegygerincz széléig,
hol a tátongó mélység kezdődik; alig vannak húsz lépésnyire
egymástól, kedvükre fecseghetnek.</p>
<p>– El is felejtettük már. Hol leszesz ma?</p>
<p>– Itthon – felelte Krisztina.</p>
<p>– Mindig otthon! Jobban tennéd, ha átjönnél most délután
hozzánk.</p>
<p>– Magam is szeretném, Bohuska, mert kiállhatatlan vendégeim
lesznek… csúf emberek…</p>
<p>– No, no, megállj csak! Kik azok a nagyon csúf emberek? Vajjon
igazán azok-e?</p>
<p>A szép Krisztina fölnevetett. Csengő kaczagásuk hallatára
abbahagyták dalukat a fülemilék a «fekete csalitosban». A szebb
hangra figyeltek ők is.</p>
<p>– Ha igazán csúfak-e? Meghiszem azt, Bohuska. Az öreg bányagróf
lesz itt, meg a Csutkás professzor.</p>
<p>– Juj, Krisztina!… Így már csakugyan hozzánk kell szöknöd.</p>
<p>– Meg is tenném, ha olyan messze nem volna.</p>
<p>S valóban, a Csemezék lakásától a Mirkovszkiékig jó másfél
órányi út volt, mert le kellett ereszkedni egész a lutheránus
templomig, onnan megkerülni a várost Szélakna felé s ott a
katholikus anyaszentegyház melletti kőlépcsőzeten fölkapaszkodni a
«Klopacskára», melytől már aztán türhető út visz a
Mirkovszki-házig.</p>
<p>– Ha messze van is, Tinikém, mit tesz az? <span class=
"pagenum"><a name="Page_6" id="Page_6">-6-</a></span></p>
<p>– Nem, nem, Bohuska… ha azelőtt meglátogattalak és rám
esteledett, nálatok tölthettem az éjt, – de most… most, tudod,
hiszen tudod… nem lehet…</p>
<p>Krisztina kifejezésteljes, gyönyörű arczát pír öntötte el.
Szemvesztő tündérszín, még a szivárvány is megirigyelhetné.</p>
<p>– Igaz, igaz… Az a haszontalan fiunk! Ugyan, hogy juthat
eszedbe? – viszonzá Bohuska kedvetlenül, – én el is felejtettem,
hogy a világon van.</p>
<p>Tini szótlanul nézett le a mély völgytorokba, melynek alján és
oldalain, mint a tündérmese tánczra kelt rögei, megelevenedtek az
időfeketített házfödelek és elkezdtek mozogni, ingadozni, mintha el
akarnának indulni valahova Bakabánya felé.</p>
<p>– Ti jertek át! Te kedvesem… indítványozá Tini és a fejére
kötött fehér tüll-kendőt egy rántással olyan nagyon mélyen lehúzta
a szemére, hogy semmi sem látszott szép arczából, csak az
állahegye; egy kis darabka a mennyországból.</p>
<h3>ELSŐ FEJEZET.</h3>
<p class="summary">Csutkás tanár úr és Luppán Demeter úr
bemutattatik a nyájas olvasónak.</p>
<p>Bizonyára egyike a legszebb dolgoknak ez árnyékvilágon a
házasság. Isten ments, hogy ezt eldisputáljam az utánam következő
nemzedéktől; mert ha már mi ittunk a suvikszos palaczkból, az
adomabeli czigány logikája szerint, hadd igyanak ők is.</p>
<p>Ha tehát nem kárhoztatom a jövő maradékra nézve, nincs okom a
multakba visszatekintve sem <span class="pagenum"><a name="Page_7"
id="Page_7">-7-</a></span> megróni elődeink közt akár Luppán
Demeter lovagot, akár Csutkás tanár urat, amiért abba a meleg
fürdőbe vágyakozának, amelyből, mikor benne van, nyomban
kikívánkozik az ember.</p>
<p>Nagyobb baj, hogy ugyanazon egy fürdőkád felé vonta hajlamuk
őket, kik annyi év óta a lehető legnagyobb barátok.</p>
<p>Nem is csoda ez, kérem, olyan embereknél, kik szakadatlanul
együtt vannak, kölcsönös tisztelet, egyetértés uralkodik köztük,
természetök, hajlamuk, gondolkozásmódjuk bizonyos egyöntetűséget
nyer s addig-addig dicsérgetik, bámulják közösen egy harmadik
hasonló lelkitesti barátjuk, Csemez István chemiae-professor
Krisztinkáját, míg halálosan beleszeretnek.</p>
<p>Én legalább nagyon természetesnek tartom, hogy ennek így és nem
másképp kelle történnie. Egyszerre sütött ki szíveikben a «vének
nyara» s egyugyanazon virág fogamzott meg a száraz talajban.</p>
<p>Ha valamin, csak azon bámulok, hogy maga Csemez István úr nem
lett szerelmes valakibe, mert hiszen egy lélek voltak ők három
testben, aztán soha a világ eleje óta nem merült föl köztük
semminemü vitás kérdés, vagy nézetkülönbség, kivévén a burnót
élvezetében.</p>
<p>Ezen az egyetlen téren önálló kapaczitás volt mind a három
úr.</p>
<p>Luppán lovag ugyanis azt állította, hogy a burnótot olyanformán
kell fölszíni, mint mikor a mágnespatkó vagy a megdörzsölt
spanyolviasz messziről felhúzza a tűt, vagy a nyirott
papirszeleteket; a világért sem szabad a burnótot egészen odavinni
az orrlyukakhoz s ezáltal devalválni a mennyei kéjt, mely ezen
methódus szerint őrjítő fokra hág. <span class="pagenum"><a name=
"Page_8" id="Page_8">-8-</a></span></p>
<p>De már ezt Csutkás tanár úr nem engedheti. Ő sem a szemeten
szedte tudományát, hogy holmi felületes és ferde… ferde és egyéni…
egyéni és rossz szokás által megdönteni engedje ama sarkalatos
princzipiumot, miszerint az orrlyukak egyenesen arra valók, hogy
azok tubákkal tömessenek be. Még pedig jól tömessenek be. – A lyuk
fogalma már magától valamely hiány fogalmát nyujtja. Ha egyéb
hiányt nem, testfolytonossági hiányt mindenesetre. A hiány
pótlandó! s vajjon mivel lehetne pótlandó egyébbel, mint
burnóttal?</p>
<p>Csakhogy ezt némi csinnal és izléssel kell tenni. A szelenczét
azalatt, míg az orrt lakmároztatjuk, szépen alá kell tartani, a
mutató- és mellékujj közé szorítva, hogy a lehulló burnót
kárbavesztének tudata ne háborítsa meg a gyönyört. E pontnál, t. i.
a szelencze alátartásánál több grácziát fejthet ki egy férfi, mint
amennyi elég, hogy minden asszony fejét elbolondítsa.</p>
<p>Érdemes kollégája nézetét vallja Csemez úr is, de azon lényeges
eltéréssel, hogy a szelencze alátartása tiszta ostobaság; egy a
tökély magasabb fokán álló tubákoló bizonyára nem is fog vetemedni
e primitiv fölfogásra, egy igazi szakember, míg a fölösleges burnót
aláhull, a nyelvét nyujtja ki s azzal fogja föl a veszendő
részeket. Ez az egyedüli helyes rendszer Csemez úr szerint, melyet
kötelességének tart az emberi nem fölvilágosítása czéljából
mindannyiszor megvédelmezni, ahányszor szükséges.</p>
<p>E részletesen körvonalazott véleménykülönbségen kívül csak a
mély emberismerő találhat még némi elütő tulajdonokat köztük,
kiknek időjártával még alakjuk, arczuk is majdnem egyforma lett,
sőt <span class="pagenum"><a name="Page_9" id=
"Page_9">-9-</a></span> azóta, hogy Luppán lovag parókát visel, a
hajuk is. Mindamellett nem tartunk fölöslegesnek néhány szót
elvesztegetni az érdemes férfiak bővebb megismertetésére, legalább
Csutkás és Luppán urakat mutatva be – Csemez professzor úr közbül
esik és a kettőnek arányos vegyüléke; minden okos ember
eligazodhatik rajta látatlanban is.</p>
<p>Csutkás úr személyleirata, szóról-szóra lemásolva a tavalyi
útlevélről, a következő:</p>
<p>Vallása: lutheránus.</p>
<p>Születéshelye: Podzemcsok, Trencsénmegye.</p>
<p>Életkora: negyvennyolczéves.</p>
<p>Arcza: hosszukás.</p>
<p>Orra: rendes.</p>
<p>Szeme: kék.</p>
<p>Haja: szőke, őszbeboruló.</p>
<p>Különös ismertető jelei: orra vörös.</p>
<p>A Luppán lovag személyleiratával is azonnal készen vagyunk, ha
megemlítjük, hogy az ő útlevelében az illető rovatok betöltésénél
csak két helyen történik némi elágazás, arcza: «tojásdad», különös
ismertető jelei: «orra sötétkék».</p>
<p>Bezzeg, mennyivel tágabb mezőt nyujt az elmélkedésnek a két
férfiú szellemi világa.</p>
<p>Csutkás tanár úr egy rajongó pedagógus, egy valóságos
Pestalozzi, ki a legmodernebb elvekből indulva ki, jutalmát ebben
leli s ezzel dicsekszik egész az unalomig. Keveset beszél,
csendesen, elmélyedve ül esténkint két barátja közt, csak néha veti
föl szemeit, egyet szippant ismert methódusa szerint a
burnót-szelenczéjéből és halkan dörmögi:</p>
<p>«Csüggnek rajtam…»</p>
<p>Aztán behunyja szemeit, barátait látszik hallgatni, hümmög közbe
és addig bólingat, bizonyoz <span class="pagenum"><a name="Page_10"
id="Page_10">-10-</a></span> nekik fejével, míg minden perczben
elszunnyad, meg fölébred, mint a csirke, ha hintázzák.</p>
<p>– Igen, igen… csüggnek… – riad föl e szavakkal, bambán nézve
szét maga körül.</p>
<p>Barátai, kik már tudják, hogy ezalatt a tanítványai szeretetét
érti, annyira megszokták évek óta e koronkinti felkiáltást, hogy
csakis annyiba veszik, mint a «hüm» vagy «hja» gondolatpótló
szavakat és egészen természetesnek találják.</p>
<p>Csutkás tanár úr tekintélyes férfi s habár multjában nincs annyi
fényes és szomorú emlék, mint a minőkkel Luppán lovag
dicsekedhetik, mindamellett meg kell említenem, hogy igenis történt
vele egy csodálatos esemény, mely félig-meddig őt is az
irodalomtörténet közvetlen közelségébe helyezi.</p>
<p>Ő volt Petőfi poeseos professzora!</p>
<p>Halljátok uraim, a Petőfié! Hát nevelt még ennél valaki különb
embert a nemzetnek? – ő (Csutkás tanár úr) adja neki az alapot.
Nos, ki mondhatja, hogy az alap nem volt jó? Senki. A tények
beszélnek, mindig a tények… valóban csak a tények.</p>
<p>A rossz nyelvek ugyan azt suttogják, mintha Petrovics Sándor
(Csutkás úr e néven emlegeti) ő róla írta volna: «mégis szekundába
pónált sok szamár professzorom, – a poézisból is abba estem», de
minthogy a tények beszélnek, mindig és mindenütt, a tények azt
beszélik, hogy ez nem igaz, ott van a hiteles klasszifikáczió még
mai napig is az iskolai archivumban, abból kiviláglik, hogy Petőfi
tőle jó «kalkulust» kapott. – Mert hát fölismerte ő nyomban, kiben
mi lakik.</p>
<p>Van még erről a Petőfiről egy regényes legenda <span class=
"pagenum"><a name="Page_11" id="Page_11">-11-</a></span> Selmeczen,
melyről mindenki tud valamit, de egészen nem tudja senki, csak
Csutkás tanár úr.</p>
<p>Nemzedék nemzedéket vált föl a nagy, sárgára meszelt lyceumban,
de a Petőfi-legendából nem vesz el morzsányi sem. Híven adják át az
elődök az utódok emlékezetének s az emlékezet gonddal virraszt
fölötte, s úgy őrzi, mint a két szeme világát. Örökkön-örökké élni
fog az ott amúgy csonkán, hézagosan is, – aminőnek azt a költő
ottléte után egy negyedszázad év mulva találtam.</p>
<p>Ha Csutkás úr akarna szólni!… Ő tudja! Neki tudnia kell, mert
vele áll összeköttetésben a legenda.</p>
<p>Azaz, Csutkás úr nem azon ember, aki csukva tartsa a száját
ilyenekben, nem is az itt a baj, mintha nem akarná elmondani,
szívesen tölti kedvét barátjainak és ismerőseinek, Csutkás úr
valóságos «jó ember», aki semmit sem képes megtagadni tőlük, azok
pedig eleget kérik, faggatják, de mi haszna, mikor megvan az a
tulajdonsága, hogy a «praelectión» kivül, a burnótozás elméletét
kivéve, nem képes semmiről hosszasabban beszélni. Harminczéves
tanári pályájának egyhangusága és sajátságos természete
lehetetlenné tett számára a betanultakon kívül bárminemű
előadást.</p>
<p>Csak a bor képes feloldani a nyelvét, ami nem lehetne ugyan
akadály a legenda elmondására, mert Csutkás úr igen gyakran iszik
bort s ily alkalmakkor évek óta mindig szőnyegre kerűl a Petőfi
multjának ezen kalandos és homályos része, bele is kezd az érdemes
férfiú, mindannyiszor elmondván, hogy a boglyas Petrovics ott
lakott a lyceum fölötti hegyen az öreg Muszurnál, a kamarai
hajdunál, akinek nem rég jött meg a fia Olaszországból <span class=
"pagenum"><a name="Page_12" id="Page_12">-12-</a></span> a
légiótól, honnan kitüntetésül vizit-kártyára ragasztva egy darab
tépést hozott abból a rongyból, melylyel a megsebesült Garibaldi
véres lábát borogatták. Micsoda? Hát lehet ennél különb érdemrend?
Vagy van-e Garibaldinál nagyobb hős akár az ó-, akár az uj-világ
történetében? Nincs, ki mondja, hogy van? Senki sem meri mondani.
De nem is tanácsolná Csutkás úr, mert annak ő vele, az ő
argumentumaival gyűlnék meg a baja. Mert az argumentumok nagy
fegyver, kimondhatatlanul nagy fegyver… Aki nem hiszi, annak ezt be
is bizonyítja. Nézzük pl. Katalin czárné egy esetét…</p>
<p>Egyszóval, Csutkás tanár úr ilyenkor mindig oly messze távozik
el az alapgondolattól, melyből kiindult, hogy mire oda visszatérne,
addig elálmosodik, feje bágyadtan lekonyul az asztalra s azt
makogja félébren, félálomban: «Csüggnek rajtam…» és elalszik.</p>
<p>Már Luppán lovag egészen más ember! Csupa beszéd, a megtestesült
nyiltság. Emlékeit nem tartja zár alatt. Még olyan dolgokat is
elmond, aminők sohasem történtek meg vele, amikről csak ő képzeli,
hogy átélte, átszenvedte.</p>
<p>Szomorú emlékek, mik fájó rezgésbe hozzák szívét, mikor beszéli,
elérzékenyítik, könyeket facsarnak szemeiből és mégis mindig
beszéli, mert jól esik neki ez a kegyeletes bánat.</p>
<p>Arcza átszellemül, hangja szelid, hajlékonynyá lesz, midőn a
meghatottság legőszintébb jeleivel elmondja boldogult neje halálát,
amint a szegény asszony napokig feküdt ott betegágyán a
megsemmisüléssel viaskodva; milyen aggodalommal virrasztott ő
éjjel-nappal a haldokló anya fölött, ki midőn utólszor keblére
zárta kicsi gyermekeit, így <span class="pagenum"><a name="Page_13"
id="Page_13">-13-</a></span> szólt hozzájok bágyadt mosolylyal: «Ne
sírjatok, el fogok jönni értetek; magammal viszlek».</p>
<p>… S elvitte nemsokára mindkettőt.</p>
<p>A kis Laczika rá egy félévre meghalt tüdőgyuladásban. Istenem,
Istenem, milyen okos, kedves gyermek volt! Luppán úr ezer meg ezer
dolgot tudna a kis Lacziról és a később elhalt gyermekről,
Eszterkéről, ha szavait el nem nyomná fuldokló zokogása…</p>
<p>… Pedig hát az egész dologból egyetlen szó sem történt meg,
Luppán lovag multját, gyermekségétől kezdve egész mai napig, minden
selmeczi ember ismeri és bizonyára nagyon jól tudja, hogy soha sem
volt felesége, következésképp gyermeke sem.</p>
<p>De ha tudják is az ellenkezőt, nem mondanak neki ellent, mert ő
maga szentül hiszi és hiszi anélkül, hogy elmeháborodott lenne.
Nem, nem, a «bányagróf»-nak (Selmeczen az atya titulusát a fiú is
örökli) nem hiányzik egyetlen kereke sem.</p>
<p>Okos, derék és becsületes ember, az agglegénység összes jellemző
tulajdonaival, de ebben az egyetlen dologban nagyon sajátságos,
nagyon különös.</p>
<p>A legtöbben arra vezetik vissza e dolgot, hogy Luppán lovag egy
fiatal, szép leányba volt szerelmes valaha, akit szülei nem akartak
hozzá adni. A leány e miatt annyira elbúsult, hogy mérget vett be s
szörnyű kínok közt meghalt. Luppán úr túlérzékeny kedélyére
(valóban túlérzékenynek mondják e miatt a selmecziek) nagyon hatott
ez az esemény s maga is forró lázba esett, melyből alig birt
kigyógyulni.</p>
<p>E két hónapig tartó betegség alatt folyt le alkalmasint
<span class="pagenum"><a name="Page_14" id=
"Page_14">-14-</a></span> sokat emlegetett családi élete, ezalatt
született, nőtt fel s halt meg szemefénye, a kis Laczi és a szőke,
angyalarczu Eszterke…</p>
<p>Lehet benne valami, de nekünk elvégre is semmi közünk hozzá, s
bemutatván igéretünk szerint a két derék úri embert, nyugodt
lelkiismerettel térhetünk át elbeszélésünk második fejezetéhez,
mely, ünnepélyesen igérem, nem lesz olyan unalmas, mint az –
első.</p>
<h3>MÁSODIK FEJEZET.</h3>
<p class="summary">Egy kis virág leszakítására – három kéz
nyul.</p>
<p>Luppán lovag és Csutkás úr, mint a kis Krisztina már a
bevezetésben említé, ma délutánra Csemez úr vendégei voltak egy kis
kalabriásra. Fölváltva szokott folyni e nemes mulatság majd az
egyiknél, majd a másiknál. Ma az «aranycsinálón» volt a sor. Csemez
urat így nevezték azon tulajdonságaiért, hogy örökké
aranykészítésen törte a fejét s minden fogalmat aranynyal fejezett
ki. A májusi eső fölért neki egy mázsa aranynyal, ha valakit
megdícsért tanítványai közül, azt mondta rá, hogy aranyat ér az
esze és szorgalma, ha valakinek jót kivánt, azt is aranyban fejezte
ki: «aranynyá váljék minden hajadszála!» stb. Ez már gyengéje volt
és sok jó tulajdonságai mellett bizvást el lehetett neki nézni.</p>
<p>Tehát kalabriásoztak, még pedig a kerti szőlőlugasban. A
selmeczi talajba erőszakolt venyige bizony vékony testnek ütött ki
a bordákul szolgáló léczezetre, s a nap akadálytalanul sütött be a
három kopaszodó koponyára, kegyetlen izzadságcsöppeket sajtolva ki
a derék úri személyekből. Jó szerencse, <span class=
"pagenum"><a name="Page_15" id="Page_15">-15-</a></span> hogy a
szép Krisztina felsőbb meghagyás folytán minduntalan gondoskodott
hűsítő sörről, mely folytonosan ébren és élénkségben tartá őket a
lankasztó melegben. Krisztina maga is ott ült az apja mellett,
szemlélgetvén annak kártyáját, mely igen jó lehetett, mert már több
izben kiáltott fel: «Arany kártyám jár!»</p>
<p>Luppán lovag és Csutkás tanár úr ellenben valóságos «balekok»
ma, még a «terczbéla» sem szuperál nekik, nyakra-főre buknak
mindenre és oly türelemmel, mosolyogva fogadják a sors nyakukba
szakadó csapásait, hogy Csemez úr helyén látja csodálkozásának adni
kifejezést.</p>
<p>– Horribile dictu… Önök ma nagyon szórakozottak! Önök ma
valóságos aranybánya. Már az ötödik forintot nyerem. Noch a’ glas,
Krisztin!</p>
<p>Ezen aranyos kívánság folytán a kedves gyermek felkelt és a
rózsabokor árnyékában felállított vizes vödör jégkebelébe temetett
kancsók egyikéből sört öntött előbb a papának, azután a többieknek,
kik hálateljes pillantással fogadták ezt a kis fehér
kezecskéktől.</p>
<p>E hálateljes pillantásoknak pedig nagyon gyanus kinézésük volt.
Valamire való pszichologus felfedezhetett volna azokban különféle
vegyüléket: szerelmi epedést, vágyat, reményt és elégültséget, hát
hiszen volt is okuk megelégedve lenni szivök választottjával. Olyan
gyönyörű, mintha nem is anyától lett volna, mintha maga szülte
volna a költők szilaj, csapongó képzelete, mely átröpül a mindenség
fölött, tündérvirágoktól válogat színeket az arczhoz és ajkhoz, a
mennybolttól kölcsönzi a homlok alakját, a suhogó nádtól a termet
délczegségét. gyémánttól a szemek ragyogását, mandolától az
<span class="pagenum"><a name="Page_16" id=
"Page_16">-16-</a></span> alakjukat, sötét éjszakától a színüket és
ami szépet kölcsön kér a rózsától, a rubinttól, a harmattól,
napsugártól, mindazt vétkes vakmerőséggel öt betüvel fejezi ki
«ideál»-nak.</p>
<p>Ilyen ideál Krisztina.</p>
<p>Maga a derék Csemez úr is, kit pedig az arany szépségén kívül
semmi sem gyönyörködtet, mikor egy-egy oldalpillantást vetett az
immár felserdült hajadonra (Hogy megnőnek a gyerekek!), meg nem
állhatta, hogy el ne dünnyögje magában:</p>
<div class="poem">
<div class="stanza"><span class="i0">«Ecce! mulier
formosa…»<br /></span></div>
</div>
<p>Midőn pedig egy ízben Csutkás kollégája jegyezte meg neki
négyszemközt: «No te ugyan elérted, ami után vágyakoztál: aranyat
kerestél teljes életedben s ime, meg is van a nagy darab igazi
arany, a – Krisztinka», Csemez úr vérszemet kapott s csodálatos
gondolatokkal népesíté meg agyvelejét.</p>
<p>«Csakugyan arany… színarany ez a leány! Hehehe! Az emberek
bolondok s aranynak nézik a sarat. A sarat, az embert. S denique,
ha az egész világ téved, az egész világnak mégis igaza van; ha az
egész világ aranynak tartja Krisztinát, bizonyára aranyból van ő a
kis körme hegyétől kezdve egészen a sarkáig.»</p>
<p>És aztán eszébe jutottak azok a különféle lovagregények,
melyekről Luppán lovag (ki kapni szokott az ilyeneken) sokszor
beszél. Gazdag herczegek és királyfiak lejönnek váraikból a szegény
pásztorhajadonokhoz; a leányzónak patyolat-fehér kezecskéje van, a
királyfinak fényes koronája, a királyfi odatérdel a lábaihoz és azt
suttogja: «Leányzó, cseréljünk: legyen a kezed az enyém,
<span class="pagenum"><a name="Page_17" id=
"Page_17">-17-</a></span> legyen a koronám a tied.» Hát hiszen elég
nagy bolondság biz ez, de megeshetik, mert ha nem eshetnék meg, nem
lenne nyomtatásban a históriája.</p>
<p>Később azután egyszer azt is mondta Csutkás úr:</p>
<p>– Te, Stevo! (az «István» név Selmeczen «Stevónak»
finomíttatik). Ez a te aranyod mindig nagyobb, nagyobb. Maholnap
menyecskévé növi ki magát. Elviszik tőled!</p>
<p>Csemez úr megütődve mereszti szemeit érdemes kollégájára.</p>
<p>– Elviszik? Hehehe! De nem adom ám!</p>
<p>Erre az eredeti nyilatkozatra Csutkás úr fejet csóvált, aztán
tarka zsebkendőjét húzta ki zsebéből s megrázván azt óvatosságból,
hogy, ha véletlenül paprikát hintettek volna rá a nebulódiákok (mi
gyakori dolog, ha a kathedrán feledi), azt, amennyire lehetséges,
lerázza onnan, miután tapasztalta, hogy most az egyszer ment
mindennemű idegen és oda nem illő alkatrészektől, izzadó arczát és
homlokát vele két ízben megtörlé.</p>
<p>– Óh, dehogy, dehogy! Ők csüggnek rajtam… Hova is gondoltam?
Igen, igen, ők csüggnek… Ami azonban előbbi állításodat illeti,
Csemez Stevo barátom, az, szerény véleményem szerint, nem áll a kor
színvonalán. Hiszem, hogy nem áll… meg vagyok győződve, Csemez
Stevo barátom, hogy elhamarkodott szavakat ejtettél ki… mert a nő
rendeltetése az…</p>
<p>– Ugyan mi?</p>
<p>Csutkás úr mélyen elpirult. Az előhúzott zsebkendőn hirtelen
bogot kötött és elkezdte azt rágcsálni.</p>
<p>– Azt hiszem… azt gondolom, – sőt tüzetesebben <span class=
"pagenum"><a name="Page_18" id="Page_18">-18-</a></span> elemezve,
állítani merem, hogy közel járok a helyes definiczióhoz, ha a nő
rendeltetésének súlypontját a férjhezmenetel eszméjével hozom
szoros és rendszeres, rendszeres és kizárólagos kapcsolatba. Mert
minden dolognak szeretet a lelke… óh, mennyire csüggnek rajtam…</p>
<p>Az öreg aranycsináló megmaradt álláspontja mellett.</p>
<p>– Én a Krisztinát nem adom senkinek. Nem azért neveltem, hogy
valami gézengúz elkaparja; itt találja készre, mint ahogy az epret
szokás a réten, aztán leszakítsa és hamm… megegye.</p>
<p>– De a vonzalom, a szeretet?</p>
<p>– Szeressen engem!</p>
<p>– Az nem elég.</p>
<p>– Hát szeressen téged is…</p>
<p>Csutkás hirtelen leereszté nagy szempilláit és mosolygott.</p>
<p>– Vagy ha az sem elég, szeresse Luppán lovagot is.</p>
<p>Csutkás hirtelen fölnyitá szemeit és nem mosolygott.</p>
<p>– A szívnek bajos parancsolni. A szívnek jogai vannak, Stevo. Te
nem ismered a szívet. A szív mennydörgős jószág, Stevo! Könnyen
megtörik!</p>
<p>Csemez úr ásított és azt mondta kategoricze, hogy nagyobb zörejt
támaszt egy széttört ablaküveg, mint egy széttört szív… Kár az időt
vesztegetni ilyen haszontalan fecsegésekkel; többet érne egy kis
kalabriás; ő a Krisztinát oda nem adja senkinek, hacsak nem akkora
darab aranyért, amennyit ő maga nyom. Hehehe! Egy akkora darab
aranyért, amennyit Krisztina nyom. <span class="pagenum"><a name=
"Page_19" id="Page_19">-19-</a></span></p>
<p>Csemez úr hamiskásan hunyorított a félszemével és míg összes
vonásai egyetlen ravaszságot kifejező fintorrá vicsorodtak,
kinyujtá nyelvét is s jellemzően csettentett vele.</p>
<p>– Milyen gondolat! – sóhajtott Csutkás, szemérmetesen pillantva
pecsétgyűrűjére az ujján, melyhez még bizonyára sok hiányzott, hogy
Krisztinát ellensulyozza.</p>
<p>Ennyi s nem több volt azon párbeszéd, mely Krisztinára
vonatkozólag már korábban ejtetett meg Csutkás és Csemez úr közt.
Ennek is már körülbelül fél éve, azóta vissza sem emlékezik már
arra Csutkás úr, tán Csemez sem.</p>
<p>Krisztina pedig olyan szép volt ma, amint ott sürgött-forgott
kecsteljesen, a sör olyan jó volt, a burnót olyan isteni, hogy
Csutkás úr megdicsőülve, valóságos mennyországban érezte magát s
egy vesztett játék után mosolyogva kifizetvén a buktit, összeszedé
a kártyákat, megkeverte, elemeltette Luppán lovaggal, s aztán egy
hirtelen mozdulattal a kabátja hátsó zsebébe csúsztatta.</p>
<p>Vakmerőségét megdöbbentő csend követé. Mi fog történni? Minden
arcz kérdőleg fordult feléje.</p>
<p>Csutkás úr kivette burnót-szelenczéjét, maga elé tevé az
asztalra és a jobb keze mutató- és hüvelykujját reá nyugasztá, hogy
annál ünnepélyesebb színben tünjék fel mindaz, amit mondani
kíván.</p>
<p>– Uraim és kisasszonyaim! Önök azt fogják mondani, hogy ők
csüggnek rajtam. Igen, igen, ők csüggnek, de…</p>
<p>Egy kortyot ivott a poharából és suttogva folytatá:</p>
<p>– De ez nem elég. Ki mondja, hogy elég? <span class=
"pagenum"><a name="Page_20" id="Page_20">-20-</a></span> Te nem
mondod, lovag. Csemez se mondja, én sem mondom. – Nos, ha nem elég,
törekedni kell, hogy az legyen! Azt mondom hát, hogy nekem szív
kell… Szívet keresek, uraim és kisasszonyom!</p>
<p>Luppán lovag sóhajtva bólintott a fejével.</p>
<p>– Én is… szavamra mondom, én is. Egy úton járunk, átkozottul egy
úton… Mióta szegény boldogult nőm…</p>
<p>– Ugyan, oszszatok már! – vágott közbe az aranycsináló.</p>
<p>Csutkás úr fölemelkedett s a két kezét színészies páthoszszal
nyujtá Krisztina és apja felé.</p>
<p>– Azon szív itt van, Stevo – kiáltá lelkesedve, – itt találtam
meg, a Krisztina az; ő csüggni fog rajtam, ő az enyém leend, ha
nekem adod. Az én feleségem leend. S te meg nem tagadhatod őt
tőlem, mert szeretem, mert… mert… boldoggá teszem; csüggni fog
rajtam.</p>
<p>Ezzel erősen megmarkolta a leány és a Csemez úr kezét, behunyta
szemeit, és sötétben várta a választ Csemez úrtól, ki zavartan
nézett maga körül, míg a leány sápadtan, reszketve állt ott,
hasztalan kisérletekkel iparkodva kezét kitépni a Csutkás kövér
markából.</p>
<p>– Mit mondasz ehhez, Luppán? – kérdé Csemez úr hanyagul, a lovag
felé fordulva.</p>
<p>– Én azt mondom, hogy jobban tennéd, ha nekem adnád a Krisztina
kezét. Óh, mennyire hasonlít szegény megboldogult feleségemhez. Még
azt a helyet is csókolnám…</p>
<p>Elérzékenyülten törülgeté meg szemeit zsebkendőjével, amelyen a
Luppánok czímere díszlett, két keresztbe fektetett kalapács, ez
aláírással: «Glück auf!» <span class="pagenum"><a name="Page_21"
id="Page_21">-21-</a></span></p>
<p>Csutkás úr e szavakra hirtelen elereszté a Krisztina és a Csemez
kezeit s egy irtóztató pillantást vetett a szónoklatában megakadt
lovagra.</p>
<p>– Uram! ön a kártyámba nézett… Vagy igen, igen, mit is beszélek?
ön az én kártyámat önmagának akarja osztani… azaz… ön ellenem
támad, ellenem tör. Nos, jól van. De jegyezze meg… ő csügg… ő csügg
rajtam, uram! Igaz-e, Krisztina?</p>
<p>Csutkás úr körülnézett, de Krisztinának csak a hült helye volt
ott. Mint a megriadt őzike futott ki a kertből a ház felé. Arcza
már nem sápadt, hanem lángba van borulva, szíve hangosan dobog,
melle gyorsan zihál. Istenem, Istenem, milyen nagy baj érte!
Istenem, Istenem, mi fog most történni?…</p>
<p>De amint vakon fut, maga sem tudva miért, hova, egyszerre útját
állja valaki.</p>
<p>– Hahó! hahó!</p>
<p>– Nini, a Bohuska, meg a…</p>
<p>A Bohuska meg a bátyja, Mirkovszki Miklós Az a csúf Miklós
gyerek, akivel mindennap fecsegni szokott a szakadékon keresztül,
aki miatt most már Bohuskáékhoz sem járhat, mióta haza került
Pestről, mert hát nagy fiú és…</p>
<p>Krisztina ujra elsápad, megrezzen, kezeit bágyadtan leereszti,
lába megtörik s úgy áll ott vendégei előtt, mint egy roskadozó
márványszobor.</p>
<p>– Micsoda? Te meg sem csókolsz? Hidegen nézel – panaszkodik
Bohuska. – Talán haragszol hogy a Miklóst elhoztam?</p>
<p>Krisztina fejét rázta csendesen, szomorúan.</p>
<p>– Egészen az én bűnöm – folytatá az. – Verj meg érte, kedvesem.
Ő nem mert volna eljönni; <span class="pagenum"><a name="Page_22"
id="Page_22">-22-</a></span> én bátorítottam föl. De milyen sápadt,
izgatott vagy! Történt tán valami?</p>
<p>Krisztina bágyadtan intett igent szép fejével. Azután egy
hirtelen fordulattal Miklós mellé ugrott s parányi kezét az övébe
tette.</p>
<p>– Nemde, Miklós, ön szeret, – nagyon szeret engem?</p>
<p>Bohuska a legyezőjét ejtette el e váratlan szavakra s álmélkodva
tekintett barátnéjára, ki gyengéden simult Miklóshoz.</p>
<p>Az ifjú lángvörös lett. Hiszen még eddig egyetlen szó, egyetlen
vonatkozás sem történt köztük erre. Csevegtek együtt néhányszor,
ennyi az egész! És ime, most!…</p>
<p>– Hogy szeretem-e, Krisztina? Nagyon, egyedül önért élek. – Oh,
Bohuska, mondd meg, te mondd, mint szeretem! Magam nem birom
elmondani. Istenem, mily boldogság! Ki hitte volna? Az első
pillanattól kezdve, amint megláttam önt.</p>
<p>Miklós remegett, mint a nyárfa.</p>
<p>– Mertem volna-e álmodni? – folytatá szaggatottan. – Óh
Krisztina, tehát ön… ön is óhajtja az én szerelmemet?</p>
<p>– Igen – suttogá ő mintegy fáradtan, lezárt szemekkel.</p>
<p>– Ön kérdezi, ön kéri tőlem?</p>
<p>– Igen – ismétlé panaszosan, gyönyörű arczát kezei közé rejtve.
– Ön jobb, mint a többiek, ön szebb, mint a többiek, ön jobban
illik hozzám, mint a többiek. Szeressen hát engem, igen, szeressen
és én…</p>
<p>– S ön, Krisztina?</p>
<p>– Én? – s elereszté őt, mintha álmából ébredt volna s arcza
sajátságosan semmitmondóvá vált. <span class="pagenum"><a name=
"Page_23" id="Page_23">-23-</a></span> – Én? Ki beszél rólam? –
mondá majdnem szerényen. – Nem érzi ön, milyen rettenetes hőség
van?</p>
<p>– Menjünk a lugasba – indítványozá Bohuska zavartan, kit még
mindig leigázva tartott a leírt jelenet meglepő regényessége.
Szemeit szégyenkezve süté le, mintha ő követett volna el valami
nagy bűnt.</p>
<p>– Nem, nem! – kiáltá Krisztina szilajan – oda nem!</p>
<p>– Hova hát? – kérdé Bohuska szeliden.</p>
<p>– Akárhova! A világba – mondá Krisztina keserűen és egy
könycsepp gördült végig szép arczán.</p>
<p>Miklós kínosan nézett a guruló könycseppre és arról
gondolkozott, ha ő azt most lecsókolhatná arról a bájos
tündérarczról.</p>
<h3>HARMADIK FEJEZET.</h3>
<p class="summary">Melyben azon események mondatnak el, melyek az
előbbi fejezetből kiszorultak.</p>
<p>Mirkovszki Miklós egyike azon alakoknak, kikről a nők azt
mondják, hogy «érdekesek». Nagy, beszélő, kék szemei voltak, dús
szőke haja, délczeg termete és ügyes modora. Mindössze fél év óta
került haza, hogy itthon jogi tanulmányait kiegészítse a
bányászakadémián s ha a jó szerencse kedvez, neki indulhasson az
életnek azon reménynyel, hogy valaha még bányatanácsos is lehet
belőle. Elérheti; elég tehetsége van hozzá, aztán az élethez is
tudja magát alkalmazni. Mint mondtuk, még csak fél év óta van
Selmeczen s máris ő a «tóngéber» nemcsak az ifjusági gyülhelyeken,
az «Arany mécsesben» és <span class="pagenum"><a name="Page_24" id=
"Page_24">-24-</a></span> az «Eleven kalapácsnál», hanem a női
szalonokban is, mert nem ilyen ügyetlen ám mindig, mint most, amint
ott áll némán, meredten, földbe gyökerezve Krisztina előtt, kezével
önkénytelenül feje fölé kapkodva az akáczfa levelei után,
melyektől, midőn szórakozottan morzsolgatja ujjai közt, szinte
kedve támad megkérdezni: «Szeret-e?… Nem szeret-e?…»</p>
<p>Sehogy sem foghatja meg, ha szereti Krisztina, miért sírt, miért
eresztette el kezét oly hirtelen, midőn viszontszerelméről
kérdezősködött s miért lett elmélázó és szomorú…</p>
<p>Isteni homály a női szívben, szent misztérium tele költészettel,
bűbájos árnyéka a féltett valóságnak.</p>
<p>Oh, az első vallomás nagy költői szó.</p>
<p>A füvek álmodozva sóhajtják a szép leánynak: «Ide lépj, taposs
meg: üdébb, zöldebb leszek…»</p>
<p>A napsugár leszól az ifjúhoz: «Neked is egy világod van, nagyobb
az enyimnél: nagyobb is, meg szebb is…»</p>
<p>A közelgő alkony sürgős hirt küld hátra az éjhez: «Ne jőjj el,
maradj el… itt olyan sor esett, hogy láttára te sem maradhatnál
sötét»…</p>
<p>És akik ezeket a nagy szavakat mondták, miket a mindenség
megdöbbentő áhitattal hallgat, a szerelmes ifjú és a vakmerő
leányka, még mindig ott állnak némán, ügyetlenül és félénken dobogó
szívvel várják, mikor fog rájok szakadni a mennybolt.</p>
<p>– Oh, Istenem, mit tettem… mit tettem! – rebegi Krisztina s úgy
érzi, hogy a világ kezd egy nagy, gömbölyű gyurmává összeszorulni
és ádáz sebességgel forog körülötte egyre szűkebbre. Lankadtan
ereszti le fejét és kezeit, mint a haldokló madár a szárnyait, s
Bohuskához támolyogva, odatámaszkodik a vállaira. <span class=
"pagenum"><a name="Page_25" id="Page_25">-25-</a></span></p>
<p>És Miklósnak nincs egyetlen szava sem feleletül, vigasztalásul,
tompa fásultság vesz erőt rajta s csirájában legyűri benne a
születendő gondolatot. Szívének olyan nagy lökést adott e váratlan
esemény, hogy mint a túlhajtott órainga, a végtelenben csapong. S a
végtelen sajátszerű képekkel van benépesítve, száz meg száz
megujuló változatban, aszerint, amint Krisztina szemeiben,
hangjában, mozdulataiban a megbánást, a vonakodást, a közönyt, a
csüggedést, a bánatot vagy szerelmet véli látni kifejezve.</p>
<p>Végre is Bohuska jut legelőbb lélekjelenlétéhez és szokott
elevenségével mondja:</p>
<p>– De most már, gyerekek, elég volt ebből ennyi: igazán menjünk
valamerre. A séta jót fog neked tenni, kedvesem. Nyujtsd ide a
karodat, Miklós.</p>
<p>Miklósnak még maradt annyi esze, hogy a karját legalább nem
Bohuskának, hanem Krisztinának nyujtotta.</p>
<p>Az megrezzent és összerázkódott, mint mikor alvót érint idegen
kéz.</p>
<p>– Istenem, Istenem! nem értem önt… – szólt Miklós fojtott hangon
és kezét, melyet a leányka elfogadni vonakodott, forró homlokára
tapasztá.</p>
<p>– Ön? engem? Mondtam valamit?</p>
<p>S álmélkodva tekintett Miklósra nagy, beszélő szemeivel.</p>
<p>– Ne tegyen őrültté. Ne nyissa meg előttem az eget csak azért,
hogy megvakuljak a fényétől és hogy aztán bezárja azt előttem. Hogy
lehet olyan nagyon kegyetlen!</p>
<p>– No bizony! – pajkoskodék Bohuska – egy kis tréfa volt, semmi
egyéb. <span class="pagenum"><a name="Page_26" id=
"Page_26">-26-</a></span></p>
<p>– Tréfa? – fakadt ki Miklós keserűen s pír borítá el arczát. –
Azt mondani «szeretlek», aztán azt mondani «nem szeretlek», ez mind
tréfa? Az szó csak s a szó üres levegő csak! De a levegőben méreg
lehet, kedves kisasszonyok! Vagy igaz, igaz… hiszen egy szívet
megölni, az is csak tréfa.</p>
<p>Amint Bohuska bátyja dúlt arczába nézett, egyszerre sírásra
pityeredtek csókra termett piczi piros ajkai. Természetes
ijedtséggel s bájos naivsággal borult Krisztina nyakába.</p>
<p>– Látod, látod – szólt és könyeit törülgette – már most
csakugyan nincs egyéb hátra…</p>
<p>Krisztina tétovázó pillantása kérdő jelleget öltött.</p>
<p>– … Mint hogy szeresd ezt a bolondos Miklós fiút. Látod, milyen
szomorú…</p>
<p>Macska-hizelgéssel símogatta meg Krisztina állacskáját, lecsüggő
fejét mind a két kezével felemelte s nyájas, rábeszélő hangon
mondá:</p>
<p>– No, szeresd hát már! – Aztán türelmetlenül tette hozzá: –
Hirtelen szeresd… no, szeresd! Még valamit tesz magának. Mindig
olyan makacs, önfejű volt…</p>
<p>Krisztina daczosan vetette hátra fejét.</p>
<p>– Nem lehet – mondá lassan – nem tehetem, én mást szeretek… Azt
hiszem… úgy gondolom.</p>
<p>– Ön mást szeret! – kiáltá Miklós s szemei ökölnagyságúakra
tágultak. – Az lehetetlen! Gondolja meg jobban, mondja, hogy csak
tréfál!</p>
<p>A nap elsötétült, közelgő vihar előszele rezegtette meg az
akáczfaleveleket, a hőség egész a türhetetlenségig nevekedett. Az
ifjú néhány lépést tett, hogy távozzék, de csakhamar erőtlenül
rogyott le egy fatörzs mellé és eltakarta sápadt arczát.
<span class="pagenum"><a name="Page_27" id=
"Page_27">-27-</a></span></p>
<p>– Ön nagy fájdalmat okozott szívemnek – mondá szeliden s
szemrehányó tekintetét, melyet könycseppek homályosítottak el, óva
fordítá el Krisztinától: ne fájjon az annak, akit olyan nagyon
szeret.</p>
<p>De Krisztinának mégis fájt az. Miklóshoz lépett tántorogva s két
kis kezét fejére bocsátá.</p>
<p>– Miklós, mi lelte önt? Neheztel rám, mert őszinte voltam önnel
szemben? Istenem, ne hagyjon el, maradjon jó hozzám, fogadjon el a
maga… óh, Istenem, hogyan mondjam ki?… a maga feleségének.</p>
<p>Miklós hirtelen felugrott, szemeiben felszáradtak a könyek s
arcza szokatlan büszkévé változott.</p>
<p>– Legyen nyugodt. Már én sem epedek önért – szólt tompán,
kimérten, – de nem fogom elhagyni sem. A szerelem halhatatlan! A
szerelem nem vész el, mint a letiport hernyó, csak alakot ölt.
Szeresse ön azt, akit akar, de legyen az én nőm.</p>
<p>Aztán egész magasságban fölegyenesedett és szemei szikráztak.
Krisztina meglepetve hátrált előle egy lépést és így szólt
nyájasan, de szomorúan:</p>
<p>– Igen, Miklós; én neje akarok lenni, hogy megvigasztaljon
odaadó szerelmével, hogy segítsen elviselnem az életet, hogy…</p>
<p>Omló könyzápor borítá el szép arczát.</p>
<p>Óh, ezt nem nézhette Miklós tovább. A düh démona erőt vett
rajta, végignyargalt az erein és kivillogott a szemeiből.
Öntudatlanul s bizonyos durvasággal ragadá meg a leány karját s
fenyegető, szilaj hangja reszketett.</p>
<p>– Nem, nem, Krisztina! Soha, nem… Soha semmit… Meg fogunk halni!
Te is, én is. Nem engedem és ha a mennybolt megszakad, leomlik, sem
<span class="pagenum"><a name="Page_28" id=
"Page_28">-28-</a></span> hagyom… Nem hagyom egyetlen hajszáladat
sem, egyetlen hajszáladnak a falra vetett tűnő árnyékát… Meg fogsz
halni! – kiáltá s hangja mennydörgés lett, – ha meg nem mondod azt
az embert, akit szeretsz!</p>
<p>Krisztina mosolyogni próbált, apró fehér fogaival ajkaiba
harapott, hogy elfojthassa könyeit.</p>
<p>– Hogy kit szeretek? Senkit, Miklós! Senkit, senkit…</p>
<p>A visszhang a «Szitnya» hegyéről kétszer visszamondta:
«Senkit…»</p>
<p>Miklós nem ereszté el, hanem míg hevesen eltaszította egyik
kezével, oly erősen szorítá karját a másikkal, hogy a szegényke
fölszisszent az éles fájdalomtól. Nem ember volt már, hanem
féltékeny vadállat. Egy szörny, aki nem gondolkozik, hanem az
indulatai ragadják.</p>
<p>– Nem igaz, Krisztina! Te megcsalsz engem! Tudnom kell…
akarom!</p>
<p>– Jól van tehát; én nem szeretlek téged, de mást sem szeretek,
legalább nem olyat, akit megnevezhetnék; én olyan férfiúról
álmodom, aki szép legyen, mint Don Alvira a «Fekete nő» czímű
regényben és olyan vitéz legyen, olyan könnyelmű természetű, mint
Athos a «Három testőr»-ben, úgy tudjon szeretni, oly különösen,
mint Gaston a «Hét aranyhajszál»-ban, aki annyit tudjon, mint
Berend Iván a «Fekete gyémántok»-ban.</p>
<p>– Hisz akkor te valóságos kis bolond vagy! – kaczagott fel
Bohuska kedélyesen. – Csak te azokra a fellengős poétákra
hallgass!</p>
<p>– Óh, Istenem, magam sem tudom igazán, hogy milyennek kell
lennie… Csak azt érzem, hogy nem egészen olyannak, mint Miklós…
Jaj, a fejem majd <span class="pagenum"><a name="Page_29" id=
"Page_29">-29-</a></span> megszakad! Egy kicsit, nagyon kicsit
lenne csak más a Miklós, akkor igazán szeretném… de most… most…</p>
<p>Miklós még szorosabban fogta a karját.</p>
<p>– … Most csak azért akarok a maga felesége lenni, mert maga
szép… egészen csinos fiú és a Csutkás bácsi, meg a Luppán feleségül
kértek meg az apámtól a lugasban.</p>
<p>Ijedt tekintettel fordult a kertnek.</p>
<p>S valóban, a ribizli-bokrokkal szegélyezett gyalogúton a három
úri ember lépegetett feléjök.</p>
<p>Luppán lovag úr ért legelsőnek az ifjakhoz. Mézes-mázos
nyájasságtól ragyogott az ábrázata.</p>
<p>– Nini, nini, – kiáltá kedélyesen, – maga bizony sír, Krisztina!
Ki ríkatta meg? Aha! Csutkás. Most már emlékszem… Csutkás. Átkozott
vén ficzkó… De csitt! itt jő… Még meg találja hallani.</p>
<p>Luppán úr fürkészőleg tekintett hátra.</p>
<p>– Igen, igen, átkozott vén ficzkó, aki még ezenfelül nevetséges
is. Igen, igen, ki merem mondani az egész világ előtt…</p>
<p>Hősi mozdulattal fordult meg körültekinteni, ha vajjon messze
van-e még Csutkás, aztán halkan folytatá:</p>
<p>– De mert igen epés ember… nem szeretném, ha a fülébe jutna,
egészségének árt az epe. Valóban, kisasszony, ön jól tette, hogy
elfutott. Helyeslem, szép Krisztinám! Ön semmivel sem tüntethetett
volna ki jobban az «öreg»-gel szemben. Ez vallomás volt, Krisztina.
Finom, de érthető; én megértettem.</p>
<p>– Óh, óh, Luppán bácsi – szólt közbe Krisztina ravaszkás
mosolylyal. <span class="pagenum"><a name="Page_30" id=
"Page_30">-30-</a></span></p>
<p>A nők értenek hozzá, ugyanazon pillanatban sírni, gyülölni,
haragudni, szeretni, ábrándozni és mosolyogni. Egy időben naiv
együgyűek és raffinirozott diplomaták.</p>
<p>Luppán lovag megütődött a «bácsi» megszólításon.</p>
<p>– Ne te ne, kecske-béka, leányocska! Nézze meg az ember, hogy
megtréfál. Hüm, Krisztina… Azt hiszem, ön nem köti magát erősen a
«bácsi» szóhoz s kész lesz azt helyesebbel felcserélni.
Helyesebbel, mondtam, Krisztina, de mondhattam volna talán azt is,
hogy édesebbel?…</p>
<p>Miklós nyugtalanul izgett-mozgott, s ha a Bohuska kérlelő
tekintete nem csillapítja, Isten a megmondhatója, milyen hevesen
megsértheti a bányagrófot.</p>
<p>– Luppán bácsi tréfál – szólt Krisztina s kartonköténykéjét
kecses dévajsággal emelte fölfelé, úgy hogy az egészen elfödje
Luppán úr elől arczát s azon egy negédes grimace-t, mely Bohuskát,
ki oldalvást látta, csintalan kaczajra fakasztá.</p>
<p>– Már megint? – szólt Luppán panaszos hangon. – Hát úgy nézek én
ki, mint aki tréfál? Nem úgy, Krisztina! Egy komoly férfi szava,
olyan férfié, mint én, annyi, mintha nyomtatva lenne. Aztán lássa,
én egészen arra való vagyok, hogy szeressenek. Minden ízem arra
való. Próbált, tapasztalt egyéniségnek mondhatom magam s nem valami
sihedernek, kinek be nem nőtt a fejelágya, ki csak úgy hűbelebalázs
megy neki az élet Szahara pusztájának.</p>
<p>Luppán úr nagy lélekzetet vett ez ékes kifejezésnél, szerette
volna látni a hatást, amit vele Krisztina arczán előidézett,
minélfogva önkénytelenül <span class="pagenum"><a name="Page_31"
id="Page_31">-31-</a></span> odakapott a köténye felé, hogy azt
szeretetreméltó pajkossággal elrántsa.</p>
<p>– Nem, nem, nem! – sikított Krisztina, néhány lépést futva
Miklós felé.</p>
<p>A vén szerelmes utána iramodott s a futó angyalt, ki egy az
udvaron heverő vályuban megbotlott, gyöngéden megfogta a derekánál.
Óh, hogy dobogott a szíve!…</p>
<p>– Hol is hagytam csak el?… Izé, izé… – hebegé zavartan, szikrázó
szemekkel.</p>
<p>– A Szahara-pusztában – figyelmezteté Bohuska.</p>
<p>– Igen, igen. Azt mondtam, hogy én már tapasztalt ember vagyok,
élveztem a házasélet gyönyöreit, benne voltam e szent kötelékben,
én már eltemettem egy asszonyt. Óh, én már eltemettem és tudni
fogok egy másikat is…</p>
<p>Az elérzékenyülés, mint ilyenkor mindig, egy perczre
megakadályozta a beszédben, s a gyönyörtől mintegy kimerülten
ereszté el Krisztina karcsu derekát, melynek érintésétől csodálatos
izgató forróság szökött ereibe és lüktetve nyargalt keresztül
lankadt tagjain.</p>
<p>– Eltemetni, – úgy van, eltemetni… Azaz, hogy mégsem úgy van!…
Hova beszélek? E szót kívántam használni: boldogítani. – Hallja,
Krisztina, boldogítani! – Ön méltó arra, hogy a feleségem
legyen.</p>
<p>E pillanatban azonban, midőn Luppán úr már egészen a helyzet
magaslatán állott, egyszerre odalépett Csutkás úr és vaskos, szőrös
kezét, mely most ónsulylyal birt – vállára helyezé:</p>
<p>– Ember! – mondá és a másik kezét is odanyomta. – Ne
ízetlenkedj! Nem látod, hogy ő <span class="pagenum"><a name=
"Page_32" id="Page_32">-32-</a></span> idegen rád nézve, mint
előttem a szanszkrit-betü. Valóban egy betü a leányszív, nemde,
Csemez? Betü, mely néma, mégis beszél; én ösmerem e betüt, Luppán,
és el bírom olvasni. Ő csügg rajtam…</p>
<p>– Barátaim! – szólt közbe Csemez úr, komoly arczot vágva,
mialatt kezével arany óralánczát babrálta – a dolog, melyet ti
feszegettek, kényes magánügy, a tárgy, mely a mai kalabriást
megrövidíté, családi dolog és míg egyrészt nem érdemel annyi szót,
amennyit ily jeles, derék férfiak reá pazarolnak, másrészt vegyétek
tekintetbe azt is, hogy a leányomnak fiatal vendégei vannak jelen,
a kis Bohuska és Miklós, kiknek még korán van az ilyen úgynevezett
«jeleneteket» végighallgatni…</p>
<p>Csutkás úr igent bólintott, Miklós azonban előlépett s büszkén
fölemelve szép fejét, határozott, csengő hangon mondá:</p>
<p>– Engedje meg, bátyám, de e jelenet ellen nincs kifogásom; én
magam is szerepelni akarok abban; én is szeretem Krisztinát, én is
kezét kérem öntől…</p>
<p>Ünnepélyes csend következett.</p>
<p>Csutkás úr zsebkendőjével megtörlé egyre izzadó homlokát s alig
hallhatólag dörmögé: «Vakmerő ifjoncz!» – Luppán lovag ajkaiba
harapott és az égre emelte kezeit, mintha panaszkodnék a
boldogultaknak ottfönn: «Látod, kedvesem, látod, Eszterkém,
Laczikám, megint milyen malheur!»</p>
<p>Csupán Csemez úr tartá meg hidegségét, s miután tetőtől-talpig
végignézte a kipirult arczú ifjút, egyet szippantott előljáró
beszéd gyanánt a szelenczéjéből s oly nyomatékos csattanással
ereszté le annak fedelét, hogy előrelátható volt ama rendkivüli
<span class="pagenum"><a name="Page_33" id=
"Page_33">-33-</a></span> esemény, melylyel a következő percz méhe
terhes.</p>
<p>Ezen rendkivüli esemény pedig Csutkás úr nyilatkozata volt.</p>
<p>– Hehehe! A helyzet bonyolódik. Igazi gordiusi csomó!… Eddig is
kényes volt a helyzet, egy szál szövevénynyel több vagy kevesebb,
egyre vezet… Nos, öcsém, nagyon jól van, hehehe! Te is sorompóba
léptél! Miért ne? Ösmerem az apádat. Derék, becsületes ember és jó
barátom… Hát csak várakozz egy kicsit, majd mingyárt kettévágom én
az egész gordiusi csomót valamivel. Hehehe!</p>
<p>– Atyám! – szólt Krisztina, apja kezét megragadva – meg kell
mondanom önnek, hogy…</p>
<p>– Csitt! Semmit sem kell megmondanod. Egy elaborátumot
készítettem fejemben válaszul kedves barátaim nyilatkozatára és
ezen elaborátum semmi változást sem szenved e harmadik nyilatkozat
folytán épp úgy, mint nem szenvedhetne a te szavaid következtében.
Szilárd az, mint Sion. Az igazi szerelem olyan, mint a hárompróbás
arany, de az igazi férfi szava is olyan, mint a hárompróbás arany.
Csemez István pedig igazi férfi.</p>
<p>Csutkás úr és Luppán lovag ez erőteljes szavakra helyén látták,
oda járulni az «igazi férfiúhoz» és melegen megrázni a kezét.</p>
<p>– Köszönöm, – szólt – de itt átkozott hőség van. Hol a sör,
Krisztina? Hozasd el a kancsókat utánunk a szobába. Igen, urak,
menjünk a szobába, mert, mert…</p>
<p>Megakadt, nem birta megtalálni a mondat befejezéséhez a logikai
indokolást.</p>
<p>– Mert – mivel a kancsók is ott lesznek. Te is siess, Krisztina.
Te is hallani fogod. Csemez István <span class="pagenum"><a name=
"Page_34" id="Page_34">-34-</a></span> nem titkolódzik, amit mond,
az meg van mondva. Ha különöset gondol, neki ahhoz is joga van, ha
bolondot mond, ahhoz is; kiki ura a saját gondolatainak.</p>
<p>E tudományos fejtegetés után öntelt arczczal nézett szét s
egyenkint nógatá be a jelenlevőket a festett pitvarba, honnan
dolgozószobájába lehetett nyitni.</p>
<p>Ez aztán igazán olyan szoba volt, mely rögtön rávallott a
tudósra. Nemcsak, hogy tavaly söpörtek benne utoljára, nemcsak,
hogy padlón, széken, almáriom-tetőn szanaszét hevertek a vastag,
penészes foliánsok, különböző lombikok, üstök, görebek és gépek,
hanem a falakon is csupa taláros és meztelen nyakú tudós férfiak,
világhírű aranycsinálók arczképei függtek. Pedig bizony
valamennyinek a tudománya nem ért egy jó pipa dohányt sem, s ha
igazi «aranycsináló» vonásaiban akart gyönyörködni Csemez, bizvást
kiakaszthatta volna a Luka Zeelig nevű zsidó uzsorás képét, aki a
tanár urak fizetési íveire szokott hitelezni «jutányos» kamatok
mellett.</p>
<p>Míg a sört be nem hozták, nyomott hangulat uralkodék a komor
szobában, a sör azonban lenyomta a nyomott hangulatot s Csemez úr,
mindenkinek helyet csinálva azon figyelmeztetéssel, hogy semmihez
hozzá ne nyuljanak, némi torokköszörülő köhécselés után a
következőleg kezdé az elaborátumot:</p>
<p>– Igen meg vagyok tisztelve… Igazán mondom. S hogy Krisztina is
meg van tisztelve, azt is igazán mondom… Becsületszavamat adom rá.
A dolog azonban úgy áll, hogy nekem elveim vannak; én nem adom a
leányt, nekem a leány kell <span class="pagenum"><a name="Page_35"
id="Page_35">-35-</a></span> Azt mondjátok, hogy ő szép, virító és
kedves és azért akarjátok, de én is éppen azért akarom. Nekem is a
szép és kedves kell. Viruljon ő nekem! Mert vegyük az ellenkezőt,
ha nem volna sem szép, sem kedves, sem virító, ti nem akarnátok, de
nekem akkor is akarnom kellene őt. Ebből világos, hogy ez hátrány
volna rám, minélfogva megérdemlem, hogy előnyöm is legyen. Az öreg
Csemez makacsfejű ember s nincs rá hatalom, hogy azt a fejéből
kiverje valaki, amit ő oda beültet; én a leányomat csak olyan
embernek adom…</p>
<p>Hosszú lélekzetet vett s behunyta a szemeit és hátravetette a
fejét.</p>
<p>– Csak olyan embernek, csak olyannak…</p>
<p>Rövid szünetet tartott s mind a két markát összeszorítva, a
karját kinyujtá.</p>
<p>– Ki egy akkora darab aranyat hoz nekem, mint Krisztina.</p>
<p>Néma csend, csak Bohuska mosolyog.</p>
<p>– Akkora darab valóságos színaranyat értek. Ha csak egy lattal
lesz is kevesebb, annyi, mintha semmi sem volna. Esküszöm, mintha
semmi sem volna…</p>
<p>Luppán lovag élénken kiáltott közbe:</p>
<p>– Ábránd! Ez ábránd, Stevo!</p>
<p>Csemez úr megbotránkozva tekintett a közbeszólóra s méltóságos,
lassú hangon felelé:</p>
<p>– Itt az atya beszél, uraim, nem a jó barát! A komoly, az érett
atya. Adják meg önök a tiszteletet! Az eszme regényes, de nem
bolond. Amit mondtam, megmondtam. Ne beszéljünk többet e tárgyról.
Add ide azt a kancsót, fiam, Krisztina!</p>
<p>Luppán úr erre a szóra vette a kalapját és így szólt az ajtóból:
<span class="pagenum"><a name="Page_36" id=
"Page_36">-36-</a></span></p>
<p>– Isten veled, Stevo! Sohasem hittem volna ezt! Ez az eljárás
annyi, mint a szegénység kigunyolása. Jól van, Stevo! Azt mondom,
hogy jól van, Stevo! Igen, azt mondom…</p>
<p>Azzal becsapta maga után az ajtót és lecsatolt esernyőjével
merész vágásokat intézvén a levegőbe, dünnyögve távozott.</p>
<p>Miklós gondolkozva ült egy percig nővére mellett, ki a Csemez
szavai után, melyek semmi további reményt nem hagytak fönn,
bátorítólag szorítá meg bátyja kezét; de e bátorításra tán nem is
volt szükség; a pillanatnyi borulat, mely homlokán látszott, tán
csak egy vajudó, merész gondolatnak odavetett tűnő árnyéka.</p>
<p>Nyugalommal kelt föl s lépett Csemez elé.</p>
<p>– Meghallgattam önt – mondá – és szaván fogom; én meghozom önnek
azt a darab aranyat.</p>
<p>– Ah, ah! – kiáltá Csemez úr meglepetve. – Te meghozod?</p>
<p>– Nem ma, sem holnap, Isten tudja mikor: de meghozom, vagy –
meghalok.</p>
<p>Krisztina szemeiben csodálatos tűz gyuladt ki, mely, mint égő
gyertya, hosszú, vékony lángnyelveket látszott ereszteni az ifjú
felé, ki az égető sugarak bűvös befolyása alatt lesüté lelkes
arczát.</p>
<p>– Óh, Miklós, – suttogá a leány boldogan – ez szép, regényes szó
volt öntől. Ilyen nagyon szeressen. Úgy érzem most, mintha én is
szeretném, én is olyan nagyon szeretném.</p>
<p>Csutkás úr bambán nézett szét a csoportozaton, majd szomorúan
lehajtá fejét s egymásután nyujtogatta ki becsukott markának
megnövesztett <span class="pagenum"><a name="Page_37" id=
"Page_37">-37-</a></span> köröm-agancsait, mintha számolna vagy
magyarázna segítségökkel valamit önlelkének. Egy-egy hörgő sóhajtás
emelkedett föl koronkint melléből, végre behunyta szemeit, hosszú,
torzonborz szemöldei rájok húzódtak, széles tenyerét pedig elindítá
a hasára, megtapogatni sorban a diónyi ezüst gombokat a mellényén,
mintha találgatná rajtuk: «pap… katona… kutyapeczér…» Aztán nagyot
csuklott kétszer-háromszor és halkan motyogta:</p>
<p>– No nem baj… nem baj! Ők csügg… csüggnek rajtam.</p>
<h3>NEGYEDIK FEJEZET.</h3>
<p class="summary">Megmagyaráztatik az olvasónak a «Tempus» szó
csodálatos ereje.</p>
<p>A selmeczi erdész- és bányász-tanulók nagyon eredeti fiúk. Nagy
kedvök telik abban, hogy ujjat húznak a világgal, a divattal, a
társadalommal, a tanáraikkal és a koreszmékkel, mely elsorolt
csekély dolgokat ők mind ezen gyüjtőnév alá fogják: «wurst» és nem
törődnek velök.</p>
<p>Egy kis, külön állam az akadémiai ifjuság, a német
«Burschenschaft»-ok mintájára, mely sorban karrikaturája a mai
társadalomnak, de sok tekintetben jellemző sajátságokkal bir. A
testületi szellem valóságos testvéri lánczczá forr itt össze,
csakhogy sajátságos kinövései vannak. Ha egy tanulót befognak
valami büntényért, a többi kész életét feláldozni kiszabadításáért:
tömegesen ostromolják a büntetőbíróság épületét, míg az meghajlik a
viharosan nyilvánuló közakarat előtt az igazság rovására, mert az
igazságnak elvégre is sem torka nincs, amivel ordíthasson, sem
ökle, amivel fenyegethessen, <span class="pagenum"><a name=
"Page_38" id="Page_38">-38-</a></span> sem pedig semmiféle
telekkel, házzal vagy bárminemű ingatlannal s következésképp
befolyással nem bir Selmeczbányán. Ha valamely tanulónak a
korcsmáros vagy kávés nem hitelez, az mingyárt «casus belli» s
annak a szerencsétlennek nem lehet tovább maradása az aranytermő
város ódon falai közt; üzletét becsukhatja menten s kulcsát
dobhatja akár a kút mélységes fenekére, mert amire a «gyakornokok»
azt mondják, hogy «abczug», az meg van halva örökre. Feje az
eredeti szoczietásnak az, aki a legtöbb sört birja meginni egy
ülőhelyében és ezen czímet viseli: sörkirály. A sörkirály nagy úr,
majdnem korlátlan hatalommal, melyet csak a két legnagyobb
borivóból alakult államtanács szabályoz valamennyire. Az adófizető
jobbágyok a «fuchsok», az első-évesek, kik az öregebbekhez
szolgákul osztatnak be s vak engedelmességgel tartozik kiki a maga
«veterán»-jának, amiért aztán annak pártfogásában részesül,
valamint azon kegyben, hogy a havi pénzéből nagy kegyelmesen
megvendégeltetni engedi magát a nagytekintélyű negyedéves, kinek
már minden szabad e gyarló világon, ki ront, bont, zúz,
keresztül-kasul megy büntetlenül mindenkin, világi törvény nem
fogja, emberi erő nem akadályozza, az isteni törvénynyel nem
törődik, ki csak egyetlen egy szót respektál még minden földi
hatalomtól.</p>
<p>Ez az egyetlen szó a «tempus».</p>
<p>Ha a selmeczi bányászgyakornok egy százas bankóra azt írná fel,
hogy «tempus» és aztán eldobná az utczán, talán napokig se venné
fel senki, mert az a szó annyit tesz: «Ne nyulj hozzá!» s jaj annak
a halandónak, aki mégis hozzá nyul. Ha a veterán a fuchsra azt
mondja: «tempus a fuchsomnak», <span class="pagenum"><a name=
"Page_39" id="Page_39">-39-</a></span> attól a percztől kezdve
valóságos szent és sérthetetlen személylyé válik; – ha a kabát
bélésére fel van tintával írva a «tempus», még a tolvaj sem meri
elvinni, vagy ha elviszi, remegve csempészi vissza másnap. Amin
nincs rajta a «tempus», az «res nullius»: ha ellopja valaki, jól
járt vele, azt nincs joga keresni senkinek.</p>
<p>De mindez igen terjedelmes és nem is valami mulattató dolog,
azonfelül nem is tartoznék beszélyünkhöz, ha nem kellene
megmagyaráznom, miért volt kivésve azon a gyűrűn a «tempus» szó,
melyet Mirkovszki Miklós húzott másnap a Krisztina ujjára.</p>
<p>Délután jött oda és egyedül találta Krisztinát. Halaványabb
volt, mint máskor, a tegnapi események után átvirrasztott éj nyomai
meglátszottak szép arczán, más szóval, érdekesebbé tették.</p>
<p>– Búcsuzni jöttem, Krisztina.</p>
<p>Krisztina letette kezeiből a vizes-kannát, melyből virágait
öntözgette és bámulva vetette Miklósra nagy fekete szemeit.</p>
<p>– Hova megy ön? – kérdé lassan.</p>
<p>– Kaliforniába, San-Franciscóba, vagy mit tudom én hova… Olyan
helyre, ahol aranyat ásnak az emberek…</p>
<p>– Ne bolondozzon!</p>
<p>– Azt még tegnap határoztam el. Ez már nem kérdés többé; én
megyek, Krisztina, mert kimondhatatlanul szeretem, most csak az a
kérdés már, hány…</p>
<p>– Hogy hány fontot nyomok, ugy-e? – mondá Krisztina mosolyogva,
de mosolya erőltetett volt és színtelen.</p>
<p>– Igen, ezt mindenekelőtt tudnom kell, Krisztina – felelte
Miklós komolyan. <span class="pagenum"><a name="Page_40" id=
"Page_40">-40-</a></span></p>
<p>– Nyolczvanegy font vagyok… A mult héten ültem a mázsán a sánta
mészároséknál.</p>
<p>– Sok, nagyon sok! – sóhajtott Miklós, azután lassan közeledett
Krisztinához, megfogta kis kezét és hozzátette előbbi szavaihoz: –
De mindegy… Egy-két font ide-oda.</p>
<p>Majd egy ezüst karikát vont elő a mellényzsebéből, melybe maga
gravirozta be az éjjel a «tempus» szót és a leány ujjára húzta.</p>
<p>– Itt van, Krisztina, ez a gyűrű! Aranyat nem adhatok, nem
szabad vesztegetnem az aranyat, de elég jó az így is a czélnak. Ön
az én jegyesem e percztől. Igaz, úgy van-e?</p>
<p>A leány csendesen bólintott igent szép fejével.</p>
<p>– De meg fog-e várni? Ha tán évekig nem jönnék vissza, ha
híremet sem hallaná, levelet nem írhatnék, várni fog-e rám mégis?
Mert ha nem. akkor… akkor, ha a szívem megszakad, dobja el azt a
gyűrűt.</p>
<p>Krisztina ahelyett, hogy eldobta volna, odaemelte ajkaihoz és
megcsókolta.</p>
<p>– Köszönöm neked… – suttogá. – Köszönöm. Most már erős leszek,
most már czélt érek. Ennek a percznek emléke el fog kisérni, velem
lesz mindig és segíteni fog. Avagy megszünt volna már csodákat
művelni az igazi szerelem? Érzem, hogy nem. Isten veled, édes… édes
Krisztina!</p>
<p>– Nem, nem, Miklós… Csak nem távozik ily gyorsan? Megálljon!
Beszélni fogok atyámmal, neki le kell térnie e különös gondolatról.
Nem lehet az, hogy ön elmenjen, lehetetlen az.</p>
<p>Miklós a fejét rázta.</p>
<p>– Ösmerem édesapját, Krisztina, ő hozzá hiába fordulna, ő a
legmakacsabb ember a világon. Isten <span class="pagenum"><a name=
"Page_41" id="Page_41">-41-</a></span> önnel még egyszer! Őrizze
meg ön szerelmét számomra, önről gondoskodtam… önt megőrzi nekem az
a kis karika-gyűrű…</p>
<p>A leányka önkénytelenül megragadta a Miklós karját és nem
ereszté el sokáig, mígnem észrevette, hogy ez talán illetlen is és
elpirulva rebegé:</p>
<p>– Óh, tegye hát azt, amit jónak lát; én szeretni fogom mindig és
várni fogom örökké… Isten a tanum rá…</p>
<p>Miklós szemébe könycseppek gyűltek, hirtelen elfordítá arczát és
egy merész, ügyes és hirtelen mozdulattal lehajolt Krisztinához,
megcsókolta korállpiros ajkát és rohant ki az ajtón, mint az
eszeveszett.</p>
<p>Krisztina szoborként megkövülten, mozdulatlanul, meredt
szemekkel nézett utána, majd a szívére szorítá kezét s úgy érzé,
hogy hangja eláll s életereje rohamosan fogy, mint a lehellet a kés
pengéjén.</p>
<p>– Elment… – gondolá inkább, mint mondá és kis szíve
elfacsarodott – … elment, elment! – kiáltá aztán hangosan.</p>
<p>Zokogva rogyott le egy székbe.</p>
<p>– Istenem, csak most tudom, mennyire szeretem. Hiszen olyan ő,
mint a regények hősei…</p>
<h3><i>Befejezés.</i></h3>
<p>Mirkovszki Miklóst azon naptól kezdve senki sem látta többé
Selmeczen. Elment nyomtalanul, elhagyva szüleit, nővérét. Egy álló
évig még csak híre sem jött, hova tűnt, merre ment, a széles világ
melyik részébe hajtotta szenvedélye? él-e, hal-e? <span class=
"pagenum"><a name="Page_42" id="Page_42">-42-</a></span></p>
<p>Végre aztán egy levél érkezett a san-franciscói postabélyeggel
Krisztinához; ez volt szóról-szóra a tartalma:</p>
<p>«Kedves Krisztinám! Élek. Tizenhét font aranyom van, már csak
hatvannégy hiányzik. Azon tudat, hogy ön végre is enyém lesz, éltet
és boldoggá tesz. Válaszát intézze San-Franciscóba az «Aranyásók
szállodájába». Ott fogom keresni. Miklós.»</p>
<p>Krisztina rögtön válaszolt:</p>
<p>«Kedves Miklós! Még mindig várom! Atyám hajthatatlan, de a
dolgon mégis segítettem valamit. Azóta, amint ön elment, csak
annyit eszem, hogy éhen ne haljak. Istenem, olyan jól esik önért
koplalni! Ma megmérettem magam s képzelje, tizennégy fontot
soványodtam egy év alatt. Ha így megy, önnek esztendőre nem lesz
nehéz összehozni a szükséges súlyt. Jaj, csak igazán összehozná.
Krisztina.»</p>
<p>Körülbelül tíz év mult el, de Krisztina levelére nem jött
válasz. Azóta az öreg Csemez is meghalt s a szép Krisztina
kifejlett hajadonná lett, aki már egy kicsit szégyenli is, hogy
pártában van. De hiszen mindenki tudja, miért nem megy férjhez!
Távoli országban, túl a tengereken ássa a homokból jegyese az
aranyat és minden kapavágásnál egyet sóhajt utána. Még a népdal is
így örökítette meg:</p>
<div class="poem">
<div class="stanza"><span class="i0">Ássa az aranyat,<br /></span>
<span class="i0">Hej, minek is ássa!…<br /></span> <span class=
"i0">Csemez Tini arczán<br /></span> <span class="i0">Mindenik
fövényszem<br /></span> <span class="i0">Egy rózsa
hullása.<br /></span></div>
</div>
<p>Mindössze egy az óperencziáról hazakerült csavargó hozott némi
értesítést róla annyi idő alatt; <span class="pagenum"><a name=
"Page_43" id="Page_43">-43-</a></span> ez azt beszéli, hogy
Braziliában találkozott Mirkovszki Miklóssal mintegy három év előtt
és már akkor egy félmázsa aranya volt.</p>
<p>Istenem, ha meg lehetne üzenni neki, hogy már nem kell semmi,
csak ő maga jőjjön, sebesen repüljön.</p>
<p>Csutkás úr és Luppán lovag mindennapos vendégek Krisztinánál;
annyira megszokták a házat, hogy az öreg halála után is mindig ott
jönnek össze beszélgetni és burnótozni. Házasságra, szerelemre már
egyikük sem gondol, de hiába is volna, mert ott a gyűrű a Krisztina
ujján, hogy: «Tempus a menyasszonyomra!»</p>
<p>Akire ki van mondva, hogy «tempus», azt nem meri többé az
életben nőül kérni senki.</p>
<p>Krisztina majd tűnő, majd élődő reménynyel vár egyik napról a
másikra.</p>
<p>A bizonytalanságnak valami fájó és mégis édes költészete
van.</p>
<p>Ha a kapuajtó csikorog vagy valami zörren, talán a Miklós az,
most teszi a kezét a kilincsre, ha a kis kutya felmordul, az is a
Miklós jövetelét jelentheti, ha az olló kiesik kezéből s hegyével a
padlóba furódik, kedves ember érkezése várható a házhoz; ma jön meg
Miklós. Ha Csutkás urral, kinek most még kevesebb a szava,
véletlenül egyszerre ejtenek ki valami azonos szót, két szerelmes
találkozása lészen akkor, «Istenem, hátha csakugyan itt terem…»</p>
<p>Csutkás úr ilyenkor rendesen egyet szippant a saját rendszere
szerint és így szól:</p>
<p>– Nem lehetetlen! De mégis, mégis, Krisztina, ha nem volnék
ilyen öreg… elmennék, Krisztina… igen, elmennék s fülön fogva
hoznám őt <span class="pagenum"><a name="Page_44" id=
"Page_44">-44-</a></span> ide. Hallod-e, Luppán, én az az ember
vagyok, hogy felkeresném. Hallod, felkeresném! Lehet, hogy meg is
teszem, Luppán. Én megteszem.</p>
<p>Lehajtja fejét és elgyengült szemeiből a könyeket törülgeti.</p>
<p>– De nem, nem! Nem mehetek, Krisztina, nem hagyhatom itt őket… a
fiúkat… a tanítványaimat, mert csüggnek… igen, igen, csüggnek
rajtam.</p>
<hr class="chap" />
<div class="chapter"></div>
<p><span class="pagenum"><a name="Page_45" id=
"Page_45">-45-</a></span></p>
<h2>AZ A FEKETE FOLT.</h2>
<p>Nincsen olyan híres akol, mint a brezinai akol…</p>
<p>Bemeszelt fala van, veres födele van, ólomszegekkel a kapuja
kiverve. Tulipánvirágok nyílnak a környékén. Magas, százados fák
tartanak neki árnyékot s fedik el kényesen: ne lássa minden bolond;
csak a karcsú kémény magaslik ki, amint ott pipázik egykedvűen az
akol végén, hol a «bacsa» lakik egy fedél alatt a juhaival.</p>
<p>Csak hadd beszélje bátran annak a kéménynek a kavargó füstje,
hogy a híres brezinai számadó juhász, Olej Tamás most alkalmasint
«méretlen húst» főz otthon a bográcsban, neki ugyan nem árt vele. A
vén Mátrától le egészen a «Kopanyicza» völgyig ő az egyedüli úr. –
Méla furulyaszó egymásnak adja a nótát hetedhét mérföldön:</p>
<div class="poem">
<div class="stanza"><span class="i0">Olej juhainak<br /></span>
<span class="i0">Selyem legelője,<br /></span> <span class=
"i0">Ezüst a nyakszíja,<br /></span> <span class="i0">Arany a
csengője.<br /></span></div>
</div>
<p>És amikor végiglépdel mind az ezer darab a harmattól csillogó
gyepen, a nagy kilencz vezérkos legelől, a kisebb bárányok
szökdécselve, a jerkék mélán, a száz bársony-gyapjas ürü méltóságos
komolysággal, <span class="pagenum"><a name="Page_46" id=
"Page_46">-46-</a></span> ha így együtt van az egész nyáj és a
«Merkuj» kutya vígan körülszaladgálja, hogy karikában tartsa, az
Olej Tamás szíve olyan nagyra hízik a kevély gyönyörűségtől, mint
egy uralkodóé, ha hadi szemlét tart.</p>
<p>Czifra halinás bojtár kiséri a nyáj egyik oldalát, míg a
balszárnyon maga a «bacsa» baktat utánuk, gyöngéden tekintve végig
kedvenczein, miket egytől-egyig, színről-színre ismer. Még a
történetét is tudja valamennyinek.</p>
<p>… Ott az a suta toklyó egyszer eltévedt a harasztosban, befonva
magát átszakíthatatlan töviságak és iszalagok közé. A Merkuj akadt
rá. Becsülettel kiszabadítá onnan, s úgy féldöglötten vonszolá a
nyájhoz. Okos kutya az, megérdemli, hogy nem lett belőle –
ember.</p>
<p>Annak a körbe futó szarvú ürünek meg amott, a fekete jerke
mellett, el volt törve harmadéve a hátulsó ballába. Az akolajtóba
szorult volt bele. Olej három fadarab közé kényszeríté s
addig-addig orvoskodék mellette, hogy most olyan tökéletes és
egyforma mind a négy lába, mint a parancsolat.</p>
<p>Az a fogatlan, vén anyajuh, mely most olyan vígan kaparja el
lábával a harasztot, hogy alatta jóízűt torkoskodjék a titkon nőtt
fűben, bezzeg milyen himpellér jószág volt valamikor! – kemény
hideg éjjel ellett és idő előtt. Mikor a bacsa éjfél táján benézett
az akolba, félig meg volt fagyva. Az anyja maga is beteg volt s nem
melengethette párájával: költözőben volt már az akkor… Olej
megfogta az idétlen báránykát és bevitte a szobába, de bizony ott
is hideg volt, odafektette hát kisérletképpen a kis Anika ágyába a
meleg párnák közé. Úgy aludt ott a gyermek és a bárány, nem tudva
<span class="pagenum"><a name="Page_47" id=
"Page_47">-47-</a></span> egymásról semmit. Reggel, mikor
felébredtek, a gyermek mosolygott a felelevenedett állatnak, az meg
a farkát rázogatta. Mind a kettő örült. És sem a mosolygó
gyermeknek, sem a víg báránynak nem volt már édes anyja.</p>
<p>Az Anikáé is akkor halt meg, mikor Anika született. Az Isten úgy
intézkedett Olej Tamással, hogy e gyermekért elvitte cserébe a
feleségét, mert a jó Isten is csak ritkán ad ingyen valamit. Bizony
szomorú csere volt eleinte, de belenyugodott, mert a brezinai bacsa
olyan ember, aki ösmeri a «mórest».</p>
<p>Az Úr akarta így. Három ura közül a legnagyobbik, az Isten, kibe
nem lehet belekötni, kinek szabad a keze és beéri az egész világot,
úgy üt vele, amint akarja, ha fájó is az ütés nyoma, türelem annak
az orvossága.</p>
<p>Urának tiszteli Olej még a talári herczeg ő kegyelmességét is,
akinek számadással tartozik, akié az egész Brezina aklostól,
mindenestül és még azontúl is, merre a szem lát. A talári herczeg
hatalmas, nagy ember, s kilencz vármegyében süvegelik, míg él.
Tamás hűségesen szolgálja, mert nem okos ember az, ki olyan fának
nyesegeti ágait, melynek árnyékába húzódott. Ami aztán a többi
embert illeti, az mind nem parancsol a brezinai bacsának. A saját
talpán áll ő kelme. Meg nem bánt senkit, őt se bántsa meg senki. Az
a kis gyengeség, hogy innen-onnan egy-egy birka kerül a bográcsba,
mely nem tartozik a világ elejétől az ő nyájához, nem megy
hiba-számba, benne van az már a vérében a született juhásznak,
amint azt minden okos ember tudhatja, kivévén a tekintetes
vármegyét, melynek semmi érzéke nincsen a juhászvirtus iránt.
<span class="pagenum"><a name="Page_48" id=
"Page_48">-48-</a></span></p>
<p>Sokszor támad hát egy kis torzsalkodás ezzel a harmadik urával,
aki csak úgy maga teszi meg magát úrnak a többiek fölé. No de nem
nagy baj ez. Egy-egy ajándékbárány még mindig tellik Olejtól a
szolgabírónak; annak a báránynak a mekegésétől nyomban elnémul az
igazságszolgáltatás.</p>
<p>Olej nem tartozik az érzékeny emberek közé, kitől tanult volna ő
meg érzékenykedni? Nem érintkezett az emberekkel, csak a juhokkal.
Ezek a türelmes állatok pedig nem szenvednek ebben a
fogyatkozásban; azoknak jó minden.</p>
<p>De azért megvolt hősünkben amaz ösztön, amaz őserő, amit az
Isten talán azért oltott bele a legvadabb, a legmiveletlenebb
szívbe is, hogy legyen valami benne, ami azt az ő arcza felé
fordítsa néha-néha.</p>
<p>Anikát ugyan nem sokkal szerette jobban, mint kedvencz bárányát,
de azért ha már egyszer az Isten nyakában felejtette a kis
porontyot, nem tehette ki a farkasoknak a gyepre, dajkát fogadott
mellé és fölnevelte. Ma már nagy lány, maga főzi a köménymagos
levest, meg a «demikatot», maga szabja, varrja az Olej fehérneműit,
meg a bojtárét… Annyi tudománya van már, mint az anyjának volt.</p>
<p>Hát hiszen az anyját is sajnálta Tamás, mikor meghalt. Jó
asszony volt, Isten nyugosztalja. Meg is érdemelte a tisztességes
eltemettetést háromszori harangszóval, két óráig tartó búcsuztató
versekkel. Az emberek, azok, akik odaát a faluban élnek és
czivakodnak egymással és akik résztvettek a temetésen, szemére
vetik, hogy az «erdők vadállatja» még csak nem is sírt Boris után,
egyetlen könynyét sem látták. <span class="pagenum"><a name=
"Page_49" id="Page_49">-49-</a></span></p>
<p>Olej nem ismerős a falusi szokásokkal. Nem sírt, nem akaródzott
neki. Mit tudta ő, hogy azt így kívánja az illedelem. A Brezina
hallgatag fái nem tanították meg őt hazudni.</p>
<p>Boris meghalt, oda van, vissza nem tér többé. Szíve elszorult.
Némán, fedetlen fővel kisérte ki a nyugalom helyére, a temetés után
kifizette a papot és a kántort, aztán keservesen szemébe nyomta a
széles kalapot s megindult a veresfedelű akolba.</p>
<p>Ugyan miről gondolkozhatott az úton?</p>
<p>A régi, ismerős, százszor megjárt gyalogút volt, mégsem ismert
rá. Azt hitte, idegen helyen bolyong Hát a brezinai háztáj hová
lett? Minden úgy áll mint azelőtt, szemben a bérczek, alant a
selyem rét a futó patakkal, a kerekes kút az udvaron, s a nagy
vályú az akol mögött. Minden, minden ott van, minden, minden úgy
van, s még sincs ott semmi és még sincs úgy semmi… Valami hiányzik,
üres, néptelen az egész ház tájéka.</p>
<p>A tündér Brezina ki van cserélve – egy sokkal szomorúbbal!</p>
<p>Vajjon tudta-e, miért?</p>
<p>És még most, tizenhat év mulva is, míg az Anika ábrándos dalait
kéjelegve viszi fülébe a völgyből a szellő, ha a domboldalon
bogárzó nyáj mellett a hétköznapi szűrén heverész, néha egy-egy
suttogó, titokzatos hang rezg végig a lég miriád atomjain:</p>
<p>«Tamás!…»</p>
<p>Az erdő fái közül jön és az erdő fái közt elsuhan. A bokrok
megrezzennek tőle, a füveken végighullámzik s mélységes csend
ereszkedik utána a Brezinára.</p>
<p>A bacsa szíve nagyot dobban, hirtelen felüti <span class=
"pagenum"><a name="Page_50" id="Page_50">-50-</a></span>
lekonyított fejét. Hangzani fog-e még egyszer az a «Tamás» szó amaz
ismerős, régi hangon, melyet talán tizenhat év előtt kapott el a
visszhang azokról a szép piros ajkakról, miket már azóta hamuszínű
porrá őröltek a férgek odalenn a fekete földben.</p>
<p>És a brezinai visszhang tizenhat éven át mindig odább adta azt a
hangot, erdő az erdőnek, patak a pataknak elkiáltotta azon módon,
míg most nagy körútján visszajutott ismét az Olej fülébe, szíve
közepébe…</p>
<p>Vagy tán nem úgy volna?</p>
<p>A meghalt feleség árnya jár a fák közt, az szólította meg édes,
szelíd hangján? Vagy hogy egyenesen a szívébe rajzolódott le valaha
régen az a hang, s mostan szárnya támadt?</p>
<p>A bacsa felugrik és a fejéhez kap. A sárga, nagy fésű, melylyel
térdig érő haja le volt tűzve, lecsúszott a földre s a haj
végigfoly izmos vállain. Egy csomó odaszorul a czifra tüsző
rézcsattja alá. Olej nem veszi észre. Feszűlten figyel és
fürkészőleg néz szét a tájon.</p>
<p>Óh, mert annak, ki negyven éve társalog az erdővel, a sziklával,
a felhőkkel, olyan mindenféle gondolata támad!</p>
<p>Hátha csak úgy álmodta ő azt, hogy Boris meghalt… Hiszen az ő
hangja volt ez! Szakasztott az ő hangja. A bacsa fölemeli
ökleit.</p>
<p>Ki merte ezt a hangot utánozni?</p>
<p>És elboruló tekintettel hordozza körül szemeit, miknek fehéres
része aláfordítja a kékeset.</p>
<p>Senkit sem lát, semmit sem hall.</p>
<p>A birkák némán legelésznek, a kolompos kos mereven, semmitmondó
ábrázattal néz rá, a bojtár <span class="pagenum"><a name="Page_51"
id="Page_51">-51-</a></span> jóízűen alszik a gyepen, a fák levelei
nem mozdulnak, még a madarak is hallgatagok.</p>
<p>Ki szólította meg hát Olejt?</p>
<p>Ki tudja?</p>
<p>Talán maga a némaság, melyet csak a méhek dongása rezegtet meg
titokzatos méla harmóniában.</p>
<p>Ha meg tudná mondani valaki, miről döngnek a méhek a brezinai
völgyben!</p>
<p>Tudnak-e ők arról valamit, hogy a halottak olyan sokáig ittfenn
bolyongnak, mikor már porrá lettek?</p>
<p>A bacsa ujra visszadől félkönyökére és elgondolkozik, különös
gondolatok azok! Aki az erdő fáitól, a sziklától, a zuhogó pataktól
és a vándorló felhőktől kéri kölcsön a gondolatokat, az nem fogy ki
soha belőlük.</p>
<p>Az a nagy, mélységes talány, mely a természet fönséges arczán
honol, betölti még azt a vad lelket is és beszél hozzá, az meg
felelget neki.</p>
<p>Ne higyjétek, hogy Olej nem gondolkozik.</p>
<p>Gondolkozik és még sincs gondolatja, mert szétfolyt, mint a
megolvasztott ólom.</p>
<p>Egy kavargó kaosz az, mely nem nyer alakot; egy nagy éjszaka az,
melynek sötétsége fény. És ez a fény az ősköltészet.</p>
<p>Olej mindenről gondolkozik, de gondolatait nem cseréli meg
senkivel. Mulatságból gondolkozik. És ez sohasem rossz mulatság.
Csak szomorú néha.</p>
<p>Ritka nap, hogy most is ne jusson eszébe felesége s meg ne
emlékezzék a mulandóságról, mikor egyszer csak ő is majd kifeslik
az életből, csendes, mozdulatlan halott lesz, szépen elszólítják
innen a temetőbe és sohasem fogja többé látni a Brezinát,
<span class="pagenum"><a name="Page_52" id=
"Page_52">-52-</a></span> sem a veres aklot, sem a kilencz
vezérkost, sem a száz bársonyürüt, miknek nincsen másuk széles e
világon. És a nap azután is csak így fog sütni, mint most, s az
erdő akkor is oly rejtelmesen fog susogni, mint ma, a fű nőni fog
tavaszszal, a patak vize fölenged meg befagy, uj báránynemzedék
vígan ugrándozza körül az ismerős bokrokat, – csak ő nem lesz itt
soha többé.</p>
<p>Hát aztán ezeknél a szomorú gondolatoknál felhangzanak a
völgyben Anika nótái, szinte jól esik a lelkének rájönni, hogy az
életnek mégis lesz valami folytatása.</p>
<p>– Kár, hogy nem fiú lett – sóhajt fel s szilajan vágja botját a
nyáj közé, melytől az szakgatott csoportokká riad.</p>
<p>Érezzék azok is a bacsa haragját, ki bosszús gondolatait így
közli velök.</p>
<p>És ezalatt lenn az akolnál uj meg uj dal kél szárnyra a tót nép
modorában, mélabúsan, fájón…</p>
<div class="poem">
<div class="stanza"><span class="i0">Jön már Garibaldi a szomszéd
faluba,<br /></span> <span class="i0">Klapka is vele van, Graczát,
Záhonyt hozza,<br /></span> <span class="i0">Bíróék Gyurija lovát
kantározza.<br /></span></div>
</div>
<p>Hogy jutott el a politika is a brezinai völgybe, hol csak a
madár jár? Ki hozta ide a lezajlott harczok tépő emlékét és
reményeit? A levegő hozta. Becsempészte a költészet ruhájában. Így
aztán szívesen látott vendég. Ma Anika dalolja. Erdő madarai
hallgatják. Holnap már a rigó is utána fütyűli.</p>
<p>Olej előtt felélednek a régi emlékek, a nagy «háború» zaja,
amikor Gracza, Záhony Brezináról tettek kirohanásokat. Vitéz két
honvéd volt… vagy most is az még… mert hát a jó tót nép, ámbár
bebizonyult, hogy orv kezek által haltak el <span class=
"pagenum"><a name="Page_53" id="Page_53">-53-</a></span> Vadkerten,
midőn menekültek, még mindig visszavárja valahonnan.</p>
<p>Olej nem vett részt a háborúban; neki nem lehetett, hanem azt
beösmeri, hogy szép világ volt; mert már az is valami, mikor két
jóravaló legény összeméri az erejét, hát még két ország…</p>
<p>… Ne lett volna csak a keze alatt akkor is ez a nyáj, melynek a
kolompja olyan édesen hívó, marasztaló, mint a mesebeli
tündérének!</p>
<p>Órákig eltünődik ezen, – míg lassan aláereszkedik az est. A nyáj
pihenője megjött. Sűrű gombolyagba torlódik össze, annak jeléül,
hogy jóllakott s most már csak kérődzni akar.</p>
<p>A bojtár reggel óta először meri megszólítani a bacsát.</p>
<p>– Nem hallja, gazduram, estét harangoznak Taláron?</p>
<p>– Hallom. Ne fecsegj annyit! Keresd meg inkább az ólmos botomat,
aztán megyünk. Oda dobtam a nyáj közé.</p>
<p>Még egyszer végignéz birkáin, ha vajjon jól van-e lakva
valamennyi, vajjon nincs-e hijuk?</p>
<p>Tán ha egy hiányoznék is, gyakorlott szeme, mely ezerhez
szokott, a kilenczszázkilenczvenkilenczben legott észrevenné az
apadást.</p>
<p>Nincs semmi baj. Nyugodtan kanyarítja nyakába a szűrt, aztán
lassan leereszkednek a völgybe.</p>
<p>A kilencz vezérkos csengetyűje szép összhangba vág ki, s a
bojtár dudája is megszólal. Anika messziről hallhatja, hogy a nyáj
hazatért s a tűzre teheti a finom «demikát»-ot, a juhászok czímeres
eledelét, hogy éppen akkorra forrjon fel, mikor haza érnek.</p>
<p>A bojtár hátára akasztja a dudát, amint az <span class=
"pagenum"><a name="Page_54" id="Page_54">-54-</a></span> akol
közelébe érnek és kémlelő szemekkel néz az otthonra, nem látja-e
meg az udvaron annak a sugár, délczeg alaknak körrajzát, aki úgyis
mindig a szemei előtt van – még ha be is hunyja. Be sokért nem
adja, hogy így meglophatja a lehetetlenséget.</p>
<p>Anika már künn várja őket, ami jól esik Matyinak. Pedig hát ki
tudja, miért van künn, talán unalomból, talán, hogy a nyájat
lássa.</p>
<p>Gyönyörű teremtés, amint ott áll, karcsu termete meghajolva,
szemei ábrándosan kémlelik a távolt, a természettől puha kis keze
aláeresztve, hogy odaszaladhasson s elérhesse az ismerős öreg
birka, ki báránykorában mellette aludt. Hálából, szeretetből
nyalja-e meg, vagy megszokásból? Arra emlékszik-e vissza, hogy
együtt aludtak valaha régen, vagy arra, hogy az a sós bödönben
vájkáló gazdasszonyi kezecske igazán milyen jóízű. Ki ismerhetné a
birkafilozófiát egészen!</p>
<p>– Jó estét, Anika – szólítja meg Matyi a leányt szelíden. – Hogy
mulattál azóta?</p>
<p>– Ma jobban, mint tegnap – felel az mosolyogva. – Hát kendtek
hogyan dícsérik meg a napjukat?</p>
<p>– Megvolnánk, kis fecském, – mondá a bacsa, halináját levetve –
kérdés, ha te meg vagy-e a vacsorával?</p>
<p>– Már párolog a pörkölt, édesapám.</p>
<p>A bacsa arcza kiderült a pörkölt szóra, ünnepi eledele ez
neki.</p>
<p>– Eredj, Matyi fiam, kavard föl a tűzön, mert már én babonás
vagyok az ilyenekben, s azt tartom, úgy lehet csak jóízű a pörkölt,
ha juhászkéz is csinál benne valamit.</p>
<p>– Azt sem tudom, gazduram, merre a tűzhely, aztán nem is értek a
szakácsmesterséghez. <span class="pagenum"><a name="Page_55" id=
"Page_55">-55-</a></span></p>
<p>– Ne okoskodj, kópé, ha mondom… hát nem a tűzhelyen öntöttétek
együtt az ólmot Anikával Szent András éjszakáján, amikor a te
fizonómiád öntődött ki a lányom jövendőbelijének?</p>
<p>– Nem egészen… mondja Matyi elpirultan,… csak egy ólomfigura
volt az, dudával a vállán…</p>
<p>– Nem is duda volt, – ellenveté Anika, – hanem…</p>
<p>– Hanem? – hörgé Matyi.</p>
<p>– Puska, ha éppen tudni akarja kend.</p>
<p>Mintha kést szúrtak volna a Matyi szívébe.</p>
<p>Miért hogy puskának nézi azt Anika most, amit dudának tartott
eddig? Valami szomorú sejtelem kezdte összeszorítani a szívét!…</p>
<p>Gépileg sietett bezárni az akolajtót a betódult nyáj után.</p>
<p>Olej gondolatai rögtön visszatértek a pörkölthöz, vagy hogy
talán még el sem távoztak tőle.</p>
<p>– Pörkölt lesz? No, az derék dolog, Anika. Azt hinné az ember,
vendég van a háznál.</p>
<p>– Amint van is. Mindjárt itt lesz.</p>
<p>– Kicsoda?</p>
<p>– Hát bizony az egy nagyon különös ember – felelt Anika.</p>
<p>– Ösmerősöm?</p>
<p>– Nem, nem. Egy úr, valami vadász… Soha sem láttam.</p>
<p>– Nem vadász lesz az, leány, hanem a vármegyén könyöklő.<a name=
"FNanchor_1" id="FNanchor_1"></a><a href="#Footnote_1" class=
"fnanchor">1)</a> Hogy csak nem lehet az ember soha békén!</p>
<p>– Nem megyei úr az, nagyon fiatal még ő ahhoz. Olyan az arcza,
mint a patyolat, tán még szél sem érte. <span class=
"pagenum"><a name="Page_56" id="Page_56">-56-</a></span></p>
<p>– Van-e puskája? – kérdé a bacsa.</p>
<p>– De még milyen!</p>
<p>Matyi most már egészen lehúzta a kalapot szemére s a nagy
jegenyefának támaszkodék, mert olyan keserű gondolata támadt, mint
a mélységes pokol; jaj, mindjárt elszédül.</p>
<p>– Bátor ficzkó lehet, – dünnyögi Olej Tamás – hogy ide mer jönni
vadászni a herczeg erdeibe. Ha nem volna vendégnek igérkezve,
leakasztanám a puskáját.</p>
<p>– Úgy uzsonna táján jött ide – fecsegett Anika tovább. –
Képzelhetik kendtek, mennyire megijedtem tőle eleinte. Tejet kért
inni. Hoztam neki, erre ezt az aranyos pénzt adta.</p>
<p>– Minek fogadtad el? – méltatlankodék Olej.</p>
<p>– Mondtam, hogy nem pénzért adjuk a tejet, van hála Istennek
elég, de csak itt felejtette az asztal csücskén.</p>
<p>– Visszaadjuk – szólt Olej. – Isten ments! Mit gondolna a világ
a brezinai bacsáról, ha pénzért adná a hozzá betérőnek a tejet
is.</p>
<p>Azzal a kezébe vette a pénzt és ámulva kiáltott föl:</p>
<p>– Ne legyen Olej a nevem, ha ez nem koronás arany! Tudjátok-e,
hogy mit gondolok? – tette hozzá suttogva, – ez vagy Gracza lesz,
vagy Záhony. Náluk láttam ilyen pénzt… ezer mennydörgős menykő,
Matyej, ma nagy ünnep lesz. Ne búsulj, ficzkó, hanem inkább le kell
vágni még egy bárányt. Aztán szaporán borért! Mondom nektek, hogy
vagy Gracza, vagy Záhony. Ide jött a brezinai bacsához.</p>
<p>Anika mosolyogva rázta a fejét. Olej pedig oda volt a
lelkesüléstől. <span class="pagenum"><a name="Page_57" id=
"Page_57">-57-</a></span></p>
<p>– És jó helyre jött, mert itthon lesz. Úgy megőrzöm, mintha a
saját édesanyja kötényében ülne. Olej Tamás kezéből ki nem veszi
ezer zsandár sem. Micsoda? Puskája is van? Keveset mondtam! Ötezer
sem veszi ki. Hanem aztán csitt, gyerekek, még a falnak is füle
lehet.</p>
<p>Anika még mindig hitetlenül rázta fejét.</p>
<p>– Váltig mondom kendnek, édes apám, hogy az egy fiatal ember,
aki annyi sok mindenféle bolondot összefecsegett…</p>
<p>– Mit birnád te azt megitélni, tacskó!</p>
<p>– Mezei virágnak, szíve bálványának nevezett.</p>
<p>– Éppen ilyen nagy selyma Záhony, ha vászoncselédet lát.</p>
<p>– De Záhonynak, apám, már idősebb embernek kell lennie.</p>
<p>– Tesz is az valamit! Záhony olyan nagy «gaukler», ki tetszés
szerint változtatja a fizonómiáját. Ma nyolczvan éves aggastyán,
hosszú ősz szakállal, tar fejjel, holnap meg már pelyhedző állu
siheder. Éppen arról ösmerek rá.</p>
<p>– De mikor azt is mondta, hogy kendet nem ösmeri.</p>
<p>– No bizony, hát miért ne mondta volna? Mondás, levegőrontás,
aki hiszi, annak szentírás.</p>
<p>Anikának mégis olyan nehéz volt elhinni, hogy a vén Záhony lenne
az a deli ifjú.</p>
<p>– Aztán meg azt is, hogy én tündér vagyok és erőnek erejével meg
akart csókolni.</p>
<p>Matyi önkénytelenül fölemelte az öklét.</p>
<p>– Igazán? – hörgé tompán.</p>
<p>– Mellém ült a pitvar-küszöbre s olyan édesen rimánkodott, hogy
engedjem egyszer, egyetlen egyszer <span class="pagenum"><a name=
"Page_58" id="Page_58">-58-</a></span> csak átkarolni a derekamat,
mert megőrül, ha nem hagyom.</p>
<p>– Hát hagytad, ugy-e? – szisszent föl Matyi.</p>
<p>– Mikor olyan igazán mondta, hogy ő akkor megbolondul.</p>
<p>– Szakasztott Záhony! – rikkantott föl kedvteléssel az öreg.</p>
<p>– Midőn aztán meg akart csókolni, úgy odavágtam a gyomlálástól
piszkos kezemet a képéhez, hogy finom arczán, tudom, ott maradt a
nyoma.</p>
<p>– Óh, óh! – nevetett a bacsa. – Nem haragudott meg?</p>
<p>– A másik arczát nyujtotta ide, hogy üssem meg azt is. Azt
mondta, nagyon jól esett neki és sohasem fog többé mosakodni,
nehogy letörölje. Nyájasan búcsuzott el, kérve, jó vacsorát
készítsek, mert ha kijárta magát, visszafelé benéz. De nini, ott is
jön már!</p>
<p>Olej és Matyi a mutatott irányba vetették a szemeiket, karcsú
vadász lépegetett le a domboldalon, zöldhajtókás szürke zubbonyban,
térdig érő csizmákban, urias vadász-szerelvénynyel.</p>
<p>– Jó estét, juhász! – szólt, kalapját sem érintve meg, amint az
udvarba lépett. – Nos, kész-e a vacsora, galambom?</p>
<p>– Fogadj Isten, – felelt Olej lehangoltan, egyrészt, mert nem
Záhony a vendég, másrészt boszantotta, hogy a titulusa akként
csorbíttassék. Ha nem nála történnék a formalitások ilyetén
megsértése, bizony furcsa dolog lehetne a következése, mert azért
bacsa az ő neve, hogy fölötte áll a juhászhivatalnak, aztán meg
azért vagyon kalap az emberek fején, hogy legyen mit megemelni,
mikor <span class="pagenum"><a name="Page_59" id=
"Page_59">-59-</a></span> tisztességes háztájékra lépnek. De csak
mégis mind el kell ezt nyelni a vendégtől.</p>
<p>– Készen a vacsora, csak magát vártuk – szólt Anika s befutott a
szobába.</p>
<p>A bacsa közel lépett a vendéghez s odanyujtotta kérges, nagy
tenyerét.</p>
<p>– Kerüljünk beljebb.</p>
<p>A szoba csinos volt és tiszta: három tulipántos láda a
szögletekben, néhány pad, egy szék, meg egy csinos abroszszal
megterített asztal képezték butorzatát. Falát a juhászok mennyei
közbenjárójának: szent Vendelnek arczképe és földi közbenjáróik: a
szépen egymás mellé felaggatott kancsók és pálinkás butykosok
díszíték, de a legnagyobb ékessége az egésznek a párolgó tál volt
az asztalon, melyből finom paprikáspörkölt mosolygott eléjök.</p>
<p>– Tessék hozzálátni, mintha otthon lenne – biztatá a bacsa
vendégét, a legöblösebb fakanalat markába nyomva. – Hármunknak elég
lesz.</p>
<p>– Négyen vagyunk hozzá.</p>
<p>– A lány nem számít, úrfi, annak ha jut valami, úgy is jó.</p>
<p>A vadász mohón neki esett az ételnek s váltig dícsérgette:</p>
<p>– Még ilyet nem ettem.</p>
<p>– Meghiszem. Olyan pörköltet a talári herczegnél sem főznek,
mint a brezinai bacsánál.</p>
<p>A vendég mosolygott.</p>
<p>– Bárcsak mindennap ehetném.</p>
<p>A bacsának erre azt illett mondani:</p>
<p>– Jól van, azt eszünk hát holnap is.</p>
<p>– Köszönöm meghívásodat, eljövök.</p>
<p>A bacsa ajkaiba harapott. Ez már mégis csak <span class=
"pagenum"><a name="Page_60" id="Page_60">-60-</a></span> sok. Ilyen
siheder szólítja «te»-nek, aki még szopós gyerek volt, mikor őt már
a nótárius is megkendezte.</p>
<p>Hej, ne volna csak vendég!</p>
<p>– Nemhogy eljön, hanem el sem megy ma. Jó helyen van itt. Anika
a kamrában vet majd ágyat. Hova menne most már, mindjárt koromsetét
lesz.</p>
<p>– Ide rendeltem a kocsimat az akolhoz.</p>
<p>– Tán a környékből való az úrfi? ha meg nem sérteném a
kérdezősködéssel.</p>
<p>– Innen a közelből.</p>
<p>– Bajjal talál ide a kocsi.</p>
<p>– Dehogy. Az Olej aklánál volt mondva. Téged hívnak, ugy-e,
Olejnek?</p>
<p>– Olej Tamás a nevem, az egész nevem pedig – mondá a türelemből
kijött gazda hetykén – Olej Tamás, a Brezina bacsája és hozzá
tehetném: ura.</p>
<p>A vendég nevetett.</p>
<p>– Ha te vagy a Brezinának az ura, öreg, mi marad akkor
nekem?</p>
<p>A bacsa sértődve nagy szemeket meresztett a nevetőre s
önkénytelenül is kifakadt belőle a kevély kérdés:</p>
<p>– Mi is légyen hát a becsületes neve és állapota? Mert azok
szerint szoktuk egymást tisztelni mi gyarló emberek.</p>
<p>– Én Taláry Pál herczeg vagyok.</p>
<p>Olej kezéből kiesett a villa, ijedten ugrott fel és elsápadt.
Nagy szó volt az neki. A fiatal herczeg ül vele szemben, akinél a
király is már csak egy paraszthajszállal nagyobb úr; ki gondolta
volna.</p>
<p>– Óh, kegyelmes uram… óh, kegyelmes herczeg, – dadogta félénken
– ki tudhatta azt! <span class="pagenum"><a name="Page_61" id=
"Page_61">-61-</a></span></p>
<p>– Nincs semmi baj, öreg, – szólt a herczeg vidáman – ha nem is a
tied a Brezina, van neked annál többet érő kincsed is, a szép
Anika.</p>
<p>Matyiban, ki ott ült az asztalnál a herczeg mellett, jéggé
fagyott minden csepp vér, nem birt volna megmozdulni, vagy egyetlen
szót kiejteni, ha fejét veszik sem.</p>
<p>– Nem érték a leány, kegyelmes uram, inkább költség.</p>
<p>E perczben lépett be Anika, bort helyezve az asztalra.
Elfogulatlan pajkossággal töltött az ifjúnak poharába s azt mondta
neki:</p>
<p>– Aztán csinján bánjék a borral: könnyen megzavarhatja a
fejét.</p>
<p>– Eléggé megzavartad már te.</p>
<p>– Mikor már tán azelőtt is zavaros volt – felelt a leány naiv
pillantással, amitől a selymes szobák hősének melegen kezdett a
szíve dobogni.</p>
<p>– Óh, te boldogtalan! – förmedt rá az apja. – Miként merészelsz?
óh, óh!…</p>
<p>– No bizony – felelt vissza Anika gyorsan. – Hiszen nincs
czukorból, se nem viczispán. Ismerjük mi már egymást délutánról. Ha
megharagszik, majd kibékül a maga kenyerén.</p>
<p>A herczeg még sohasem érzett hasonló gyönyört, mint most, amint
azokról a duzzadt, piros ajkakról ilyen fitymáló szavak peregtek.
Szívébe rajzolódott le a bűbájos ékesszólás. Elhallgatná ezer
esztendeig.</p>
<p>– Csitt, leány! tanuld meg, vakmerő, kivel beszélsz. Ő
kegyelmessége a fiatal herczeg, a mi urunk.</p>
<p>Anika felkaczagott. Üde nevetése olyan volt, mint egy
tündér-csengetyű. <span class="pagenum"><a name="Page_62" id=
"Page_62">-62-</a></span></p>
<p>– Jajaj! Majd bizony bolonddá tesznek. Hiszi a piszi. A fiatal
herczeg nem jár a Brezinára, de még Talárba sem. Bécs városában
lakik a színarany palotában, száz vadász lövöldözi a vacsorára
valóját, nemhogy ő maga csatangoljon nyúl után a Brezinában. De meg
kell is annak az Olejék pörköltje, tejfelt vacsorál az,
rozmaringvirág magjából sütött kenyérrel. Aztán olyan is a herczeg,
mint a többi ember! Mintha nem tudnám! Nem azért herczeg, hogy
olyan legyen.</p>
<p>– Bocsásson meg ennek a bűnös gyermeknek, kegyelmes uram.</p>
<p>A kegyelmes úr pedig annyira megbocsátott, hogy elkezdett
Anikával versenyt kaczagni, amire Anika azon hitben, hogy őt
neveti, egyszerre duzzogó, haragos arczot vágott (illett neki),
mire durczásan kifordult az ajtón, olyasvalamit motyogott: kikéri
magának, őt ne tegyék bolonddá.</p>
<p>De mikor már künn volt, mégis szöget ütött fejébe a dolog. Hátha
mégis a herczeg. Hátha eljött Bécsből. Az Anika is hallotta a
csősztől, Lapaj Istóktól, hogy azelőtt egy öreg herczeg volt az
urok s most halála után a fiatalra szállott a rengeteg sok
uradalom. Bizony nem lehetetlen! Istenem, milyen kár érte, hogy
herczeg: mikor olyan módos lenne parasztlegénynek is.</p>
<p>Egészen elszomorodva futott föl a létrán az akol padlására, hogy
onnan lenézzen a szürkülő tájra.</p>
<p>Szíve nagyot nyilallik. Csakugyan a herczeg. A talári
várkastélyon, melynek csillogó bádogfödele ide látszik, ott lobog a
zászló. Lapajtól hallotta, hogy a herczeg jelenlétét ez tudatja a
környékkel.</p>
<p>… Könyörülő Isten; ő arczul ütötte a kegyelmes <span class=
"pagenum"><a name="Page_63" id="Page_63">-63-</a></span> urat.
Ellenkezett vele, megcsúfolta, kinevette. Jaj, uram, teremtőm, tán
fejét is veszik.</p>
<p>Anika szorongó szívvel lépett le a létrán, éppen azon
gondolkozva, hova bújjék szégyenletében és valljuk meg, félelmében
is a herczeg előtt, – midőn fényes hintó állott meg a ház előtt és
mire Anika az utolsó fölhágó pálczáig lekászmálódék, azalatt maga
Pál herczeg is az udvaron állt. Óh, csak meg ne látná.</p>
<p>De bizony azért is meglátja s valóság-e vagy káprázat, ő maga
ugrik a lajtorjához, hogy a hágcsóról csintalanul felkapva, mint
valami pelyhet a földre emelje, amitől Anika nem érez, nem tud
semmit, mert minden érzékét fogva, elzsibbasztva tartja valamely
igézetes félálom, gyötrelmes és mégis kellemetes félébrenlét.</p>
<p>– Már most elhiszed, ugy-e, hogy én vagyok a herczeg?</p>
<p>Azzal a délczeg ifjú nevetve a hintóba pattan, búcsut int
kezével az öreg Olejnek, Anikának pedig azt súgja lágy, behizelgő
hangon:</p>
<p>– De ne legyek én előtted soha herczeg, Anika. Te pedig
herczegnő leszesz előttem mindig… mindig…</p>
<p>A hintó elrobog, de a búcsuszavak itt maradnak. Csodálatos
szavak! Égő tűzből vannak szőve, mely hosszú lángnyelveket ereszt
egyenesen a szívnek, amik úgy égetik, ugy megdobogtatják azt,
mintha vesztét akarnák. Félrevert harang a szív most: a csodálatos
szavakat kongatja folytonosan és utána egyik estétől a másikig
ismétli minden, minden… Éjjel a sötétség kiáltja, reggel a fák
levelei suttogják, a hallgatag bérczek hangot adnak, a föld
párázata azt sóhajtja a füveknek, még a <span class=
"pagenum"><a name="Page_64" id="Page_64">-64-</a></span> felforrt
demikát is erről zúg a pattogó tűzhelyen: «te pedig herczegnő
leszesz előttem… mindig… mindig…»</p>
<p>És Anika olyan szívesen hallgatja azt, amiről minden beszél.</p>
<p>Egész nap szórakozott, hallgatag. A Brezinák dalai pihennek.
Anika nótáit nem hallja ma sem Olej, sem Matyi; valamint a Matyi
dudája is néma. Igazibb költészet uralkodik itt ma! Félre a
bokorral, erdő jött helyette…</p>
<p>A leány arra gondol, hogy minek is van a világon herczeg, mikor
olyan szép az, hogy a gerliczemadár nem mondhatja párjának: külömb
madár vagyok, fényesebb tollam van, nem szerethetlek. Olyan nagyon
szép az, hogy a gerliczemadár mind egyforma madár.</p>
<p>A bojtár pedig arra gondol, hogy miért lett a duda egyszerre
puskává a Szent-András napján ólomöntelékben elővarázsolt
jövendőbeli vállain…</p>
<p>Szomorú kérdésre szomorú felelet minden jel.</p>
<p>Este, mikor a bacsával hazatért, megint az az ujság, ott volt a
herczeg.</p>
<p>És ezután másnap, harmadnap is mindig ott vadászik a fiatal
uraság és mindig betér egy pohár tejre Anikához. Nagyon szeretheti
a vadat és tejet.</p>
<p>Az öreg Olej harmadnap már összeránczolta homlokát e hírre s így
szólt a bojtárhoz:</p>
<p>– Holnap magad nézel a nyáj után. Az uraság sokat vadászik itt.
Beszélni akarok vele.</p>
<p>Anika összerezzent s egyetlen szavát nem lehetett venni az
este.</p>
<p>Olej otthon maradt másnap. Húsz év óta kétszer sem történt tán
ilyen eset. Az ezer darab birka <span class="pagenum"><a name=
"Page_65" id="Page_65">-65-</a></span> ugyancsak gondolkozóba
eshetik, hova maradt el mellőlük földi gondviselőjük, a hatalom
derék jelvényével, az ólmos bottal és a megszokott «nete ne» és
«brcs ki» vezényszavakkal. Nem lesz nekik ma jóízű még a só sem és
rosszabb lesz még a fű is! Legalább Olej hiszi úgy, ki szintén unja
magát nyája nélkül. Anikát elküldte mingyárt délután üzenettel
Lapaj Istókhoz, honnan csak késő este jöhet meg, maga pedig
megtömte a «vászonpipát», abból a boldogtalan növényből, melyért
királyok és népek kapnak egymással hajba, amelyet úgy szokott
szaporítani a juhász, mint a tavaszi gyapjút: nedves helyen tartja,
hol megszíván magát egy kis vizenyősséggel, még egyszer annyit ad
ki. Olej rágyujtott, hanyatt feküdt a himes gyepen az udvaron és az
aklot nézte, szép veres födelét, ékes fehér falait, a kikandikáló
izmos gerendákat… Sokáig nézegette és soha sem tudott betelni vele…
Uram én teremtőm, de helyes kőmives lehetett, aki megalkotta!</p>
<p>Amint így bámészkodik, mozgó árnyékot vett észre a falon s amint
hátra tekint, Pál herczeget pillantja meg. Éppen őt várja Olej.</p>
<p>Egyenesen a pitvarajtónak tart, de midőn az ajtó-madzagot
megrázva, a závár még nem enged, kedvetlenül kerül az ablaknak s
bezörget.</p>
<p>– Nyisd föl az ajtót, Anika! Talán elaludtál, szép tündérem, kis
báránykám…</p>
<p>De bizony hiába zörgetett a herczeg, a bárányka nem eresztette
be, helyette Olej durva hangja felelt:</p>
<p>– Be van csukva az ajtó, kegyelmes uram. Én vagyok itt, ha talán
valamit parancsolna herczegséged? <span class="pagenum"><a name=
"Page_66" id="Page_66">-66-</a></span></p>
<p>– Hm! Te vagy itt, öreg Olej? Nos, hol van Anika?</p>
<p>Olej megrázta czifra tüszőjét derekán, aztán végigsimítá nagy
barna kezeivel homlokát.</p>
<p>– A leány nem áll az uradalom szolgálatában, – szólt – én és egy
bojtár vagyunk itt kegyelmességed rendelkezésére: a leánynyal csak
én rendelkezhetem.</p>
<p>Taláry Pál csodálkozó szemeket meresztett Olejra.</p>
<p>– Mit akarsz ezzel mondani?</p>
<p>A bacsa egészen közel lépett a főúrhoz és megrázta ökleit a
levegőben. A bornyuszájú ing szétvált s látni hagyta hatalmas
izmait, füstös hangja dörgővé, viharossá vált:</p>
<p>– Azt akarom mondani, hogyha ott az akol környékén vadászgat
ezentúl, bár a puskáját csak madárseréttel tölti, könnyen
megeshetik, madár helyett medvével állhat szemben.</p>
<p>És e szavainál jellemzőleg öklével saját mellét ütötte meg,
mintha mondaná: «én leszek az a medve».</p>
<p>A hatalmas úr, kinek hetven faluban harangoznak, ha meghal s
kilencz vármegyében süvegelnek, ha él, oly piros lett, mint a
pipacs, s amint ott állt, nem tudta, hova legyen, mit feleljen,
amint a brezinai bacsa reá szegezte nagy, vérben forgó szemeit, e
nézés behatása alatt elkezdtek a lábai reszketni. A puska, melyet a
válláról leemelt, hogy tán Olejra szegezze, szintén reszketett.</p>
<p>– Megfeledkeztél, kivel beszélsz? – hebegé.</p>
<p>– Tudom, kivel beszélek: urammal. De kegyelmességed se
feledkezzék meg, kivel beszél.</p>
<p>– Vajjon kivel? <span class="pagenum"><a name="Page_67" id=
"Page_67">-67-</a></span></p>
<p>Olej magasra emelte fejét, kevélyen, mint egy hős.</p>
<p>– Annak a leánynak az apjával.</p>
<p>Taláry könnyedén bólintott. Egy jó gondolata támadt.</p>
<p>– Jól van, bacsa, úgy beszélek hát veled, mint egy apával illik.
Nekem a leányod kell minden áron.</p>
<p>– Én pedig nem adom semmi áron.</p>
<p>– Hallgass meg, bacsa. Mit szólanál hozzá, ha ez az akol a tied
lenne minden birkájával, ha neked ajándékoznám.</p>
<p>A bacsának nem lehetett volna nagyobbat mondani. Az ezer egy éj
szemkápráztató regéi mind csak hitványság e vakító valósághoz
képest! A brezinai veres födelű akol, a kilencz vezérkos, a száz
selyemürü és a többi birka mind övé lenne. Mennyi kevés maradna
ezenkívül a többi embereknek, kik még a világon vannak!</p>
<p>Ingadozva állt ott, mint a mérleg, melynek egyik serpenyőjébe
egy oly nagy súlyu darabot dobnak, mely még akkor meglógázza azt
egy pár perczre, ha nem nyomná is tán alá később.</p>
<p>A herczeg gyönyörrel nézte e biztató inogást.</p>
<p>– Igy aztán igazán te lennél a Brezinák ura.</p>
<p>A bacsa mereven nézett maga elé. Fényes képek vonultak el lelki
szemei előtt a jövőből. Aranyos csatt lesz tüszőjén; selyemből lesz
az inge; mikor a nyájjal kimegy, mézes-pálinkás butykost fog
hordozni utána egy szolga, ki csak arra való lesz, hogy
valahányszor egyet húz a butykosból, kedves egészségére kívánja,
minden élő ember megsüvegeli s megirigyli: ni, ott megy a brezinai
bacsa, kinek annyi a gazdasága, kincse, hogy a burkus király
ládafiának sem válnék szégyenére.</p>
<p>Olej megrázkódott. <span class="pagenum"><a name="Page_68" id=
"Page_68">-68-</a></span></p>
<p>De azt is megtudják, ki adta neki a rengeteg kincsét és azt is
megtudják, miért adta. Mit ér minden hiú becsültetés, ha egy nagy
fekete árnyék jár majd nyomában? Egy nagy fekete árnyék, – az
önvád.</p>
<p>– Nos, Olej, határozz!</p>
<p>– Nem, nem, kegyelmes úr, hagyjon el engem, kérem. Hagyjon el,
hagyjon el. Becsületes szolgája voltam apjának, ne csúfolja meg ősz
fejemet!</p>
<p>– Vigyázz, ne hamarkodd el! nem mindig találsz tékozló
kedvemben. Ezer ember közül egy, ha visszautasítana ilyen
ajánlatot! Anikát szeretem, magammal viszem Bécsbe, olyan jó dolga
lesz, mint egy grófkisasszonynak. Ő maga is szeret engem s szívesen
jő. Mit gondolkozol hát, öreg Olej? Ide a tenyeredet!</p>
<p>Az öreg arczáról nagy verejték-csöppek gyöngyöztek, halk,
reszkető hangon mondá:</p>
<p>– Soha!… Soha!</p>
<p>– Bolond vagy, esztelen vagy. Értsd meg, mit kívánok. Azt, hogy
szemet hunyj, ne vicsorgasd a fogadat és ne ordítozd tele a
világot. Ezért adom oda az aklot s juhait. Semmi szenny nem fog
hozzá tapadni. Ha például megszöktetem Anikát, tudtod nélkül
történik, nem tehetsz róla. Ez csak a sors kereke lesz, melynek
küllőibe nem lehetett kapaszkodnod.</p>
<p>Olej elfordította a fejét.</p>
<p>– Minek mondta hát el akkor, – hörgé tompán, – cselekedett volna
anélkül…</p>
<p>– Jó, tehát anélkül fogom cselekedni, – szólt a herczeg hirtelen
megfordulva – Isten megáldjon!</p>
<p>Ezzel siető léptekkel fütyörészve távozott.</p>
<p>Olej a falnak tántorodék. Elhagyta ereje. Kiáltani <span class=
"pagenum"><a name="Page_69" id="Page_69">-69-</a></span> akart még
valamit a távozó után, de csak a szája mozgott, hanggal nem
rendelkezett; vadul forgó szemei leírhatatlan pillantással
szegződtek a herczeg után; ijedség, undor tükröződött bennök.</p>
<p>A falhoz lapulva s támaszkodva tántorgott be a szobába. Feje
szédült, gyötrelmes gondolatok gomolyogtak benne, melyek mint
megannyi meredek hegyről guruló szikla, lassan a szívére
ereszkedtek és összeszoríták.</p>
<p>– Jaj, a kólika! – kiáltá hörögve.</p>
<p>A bérczek visszamondták: jaj, a kólika.</p>
<p>És Olej tudta jól, hogy ez nem igaz. Az ember hazudik
önmagának.</p>
<p>A szobába érve, ágyba feküdt, elhitette magával, hogy kólikában
szenved. Eleinte nyögött, mint egy beteg vadállat, később aztán
kisértetiessé vált arczát a párnák alá rejtve, azon könnyebbséget
találta fel kínjai elviselésében, hogy elkezdett énekelni.</p>
<p>Hátha a daltól kölcsönkért gondolatok elkergetik az ő fekete
gondolatait?</p>
<p>Sokáig kínlódék így, mígnem feszülten figyelve, meghallotta künn
az Anika ruganyos lépteit.</p>
<p>– Megjött, látni fog! – kiáltá az öreg ember és fölugrott, mint
az őrült. Átellenben az ágygyal a tükör függött, mely dúlt arczát
mutatá: megállt előtte, üvegesedő szemekkel nézve a saját énjét, –
aztán egyszerre fölordított, fölemelte öklét, odarohant és oly
rettenetest ütött rá, hogy millió darabra zúzódva pergett szét
üvegje.</p>
<p>Kezeiből a vér folyt, szemei fölfelé fordultak karikáikkal, mire
Anika bejött a Lapajtól hozott üzenettel, eszméletlenül hevert a
földön.</p>
<p>Anika el nem birta gondolni, mi baja, sietve <span class=
"pagenum"><a name="Page_70" id="Page_70">-70-</a></span>
föllocsolta vízzel és ismét ágyba fekteté. Egész éjjel
félrebeszélt, vivódva csodálatos szörnyekkel, kigyókkal,
sárkányokkal, mik a szívét marták és a máját akarták kivájni.</p>
<p>Hajnalra jobban lett, kihajtotta a nyájat Matyival, de nem
költötte fel Anikát, mint egyébkor szokta, reggeli végett: úgy
mentek el éhgyomorral.</p>
<p>Szép nyári reggel volt. A természet derült mosolyából minden
tárgynak jutott. A harmatos fű buján kinálta magát a birkáknak, s
azok szót fogadva, vígan ropogtatták, a madarak szintén vidáman
csicseregtek… egyszóval, olyan kellemes reggel volt, minőt a poéták
szoktak megénekelni, de amely mindig mögötte marad a valóságnak: a
természet az egyedüli, melyet a fantázia nem szépíthet, nem
nagyíthat, csak törpíthet.</p>
<p>Minden vidám volt, csak Olej mogorva és Matyi szomorú.</p>
<p>Olej nem találta helyét egész nap. Feküdni rossz volt, a nyájat
dirigálni, kast kötni is unalmas volt, járni-kelni fárasztó volt,
gondolkozni, óh, gondolkozni gyötrelmes volt.</p>
<p>És mégis lehetetlenné vált menekülni a gondolatoktól;
megrohanták, utána mentek mindenüvé, elől ügettek minden
foglalkozásában.</p>
<p>A gondolatok szemtelenek és nem engedik magoknak azt mondani:
«takarodjatok innen!»</p>
<p>Mi lesz Anikából? Ő el akarta adni gyermekét, ő, Olej Tamás, a
brezinai bacsa. Kincsért, gazdaságért a vérére alkudott. Soha!
soha!</p>
<p>És az a hang, mely tizenhét éve bolyong az erdő fái közt, ma már
harmadszor szólította meg szemrehányólag: Tamás! Tamás!</p>
<p>Irtóztató! A kilencz vezérkos csengője mikor <span class=
"pagenum"><a name="Page_71" id="Page_71">-71-</a></span> összevág,
ebbe a rímbe megy ki: «aklot cserélt… becsületért».</p>
<p>– Hej, bojtár, szedd le azokat a csengőket!</p>
<p>Matyi engedelmeskedik, de el nem gondolhatja, hova lett a bacsa
esze.</p>
<p>– Hej, bojtár, hallod-e, hagyd a csengőket: mást gondoltam. Vedd
föl a szűrödet! Mennyi idő lehet?</p>
<p>– Túl van a nap a fele útján.</p>
<p>– El fogsz menni Talárba.</p>
<p>– Értem, gazd’uram.</p>
<p>– Ott a herczegi kastélyba mégy s azt mondod, hogy a brezinai
bacsa küld, magával a herczeggel akarsz beszélni.</p>
<p>Matyi úgy figyelt, hogy a lélekzetét is elfojtá.</p>
<p>– Beeresztenek. Oda fogsz állani a herczeg elé és ezt fogod neki
mondani, szóról-szóra: «Kegyelmes uram, azt üzeni a brezinai bacsa,
hogy abból a bizonyos dologból soha nem lehet semmi: tegyen le
róla, kegyelmes uram». Megértettél-e? Siess!</p>
<p>Matyi szerette volna még jobban megérteni, mi az a bizonyos
dolog, de a bacsa kevély természete nem tűri a beavatkozást, de még
kérdezősködést sem. Ösztönszerűleg sejté, hogy az üzenet nem lesz a
herczegnek kedves – és sietett vele.</p>
<p>Uzsonna ideje volt, mire megjárta Talárt. Lihegve, fáradtan és
mégis fütyörészve került vissza. Hol a pokolban szedte ezt a
jókedvet?</p>
<p>– Mit üzen a herczeg? – kérdé a bacsa fojtott hangon.</p>
<p>– Hát csak semmit, gazduram: még annál is kevesebbet.</p>
<p>– Tán bizony nem is beszéltél vele? – faggatá szorongva.
<span class="pagenum"><a name="Page_72" id=
"Page_72">-72-</a></span></p>
<p>– De nem ám – felelte nyugodt lelkiismerettel.</p>
<p>– Nem parancsoltam? – ordítá dühösen.</p>
<p>– Akár parancsolta, akár nem… a herczeg ma déltájban elutazott
Bécsbe; oda csak nem mehettem utána – szólt a bojtár némi
kötődéssel, azon biztos tudatban, hogy jó hír hozója.</p>
<p>A bacsa nem szólt semmit, csak a szemei düledtek ki és arcza
sápadt el még jobban.</p>
<p>Nyakába kanyarította a halinát és elkezdett eszeveszetten futni
hazafelé.</p>
<p>Sejtelme valósult.</p>
<p>A ház előtt friss keréknyomok látszottak. Bent a szobát üresen
találta.</p>
<p>Anika hétköznapi ruhája hevert az asztalon: a fehérpettyes
kendő, az olajos pruszli, a zöld rása szoknya és a skófiummal
kivarrt, viseltes sárga ködmön. Az ünneplőjét vitte magával. A
ködmönre egy írás volt kiterítve, a talári herczeg czímeres
pecsétjével, fogai közt kardot tartó oroszlánnal. Ez az
ajándék-levél az akolról és nyájról.</p>
<p>A bacsa szívébe mintha éles kést döftek volna, mikor ezeket
megpillantotta. Mindent kitalált, mindent megértett. Az önvád
találékony útmutató! A herczeg úgy tett, amint ő hagyta meg neki:
magától cselekedett és pedig villámgyorsan.</p>
<p>Az öreg ember megsimította a homlokát, tétován nézett körül és
elkezdett kiáltozni kétségbeesetten:</p>
<p>– Anika! Anika!</p>
<p>Tudta pedig, hogy nem jő felelet sehonnan. Hol van már Anika
azóta! Bécs városa felé röpíti a vasút!</p>
<p>Midőn aztán jól kikiabálta magát, egyszerre elcsendesült: sápadt
arczáról eltünt a bánat és kétségbeesés, <span class=
"pagenum"><a name="Page_73" id="Page_73">-73-</a></span> sötétté,
daczossá vált, kiment az ajtóba, leült a küszöbre s megtömvén
pipáját, oly egykedvűen eregette ott a füstöket, mintha legföljebb
azon tünődnék, lesz-e vajjon eső holnap?</p>
<p>Egyszerre azonban hirtelen fölállott és megfenyegette
mutatóujjával az eget.</p>
<p>– Hallod-e, Isten! Mutatok én még ma neked valamit!</p>
<p>Aztán megint leült s mintha egyéb dolga se volna, pipázott
szakadatlanul.</p>
<p>Csak akkor emelkedék föl ismét, midőn a nyáj Matyi kormányzata
mellett besétált az udvarra.</p>
<p>– Jó, hogy jösz, édes Matyi fiam – szólt a bojtárhoz, oly
nyájasan, mint soha azelőtt. – Egy sürgős írás van odabenn az
asztalon, melyet rögtön el kell vinned a tisztartó úrhoz Talárba;
küldje a kegyelmes úr után, de ne pecsételje be még ma, várjon
holnapig. Holnap több írnivalója is lesz hozzá.</p>
<p>– Mingyárt bemegyek érte, gazd’uram.</p>
<p>– Ne fáraszd magad, majd kihozom.</p>
<p>– De legalább egy kis főtt ételt hadd kérjek Anikától.</p>
<p>– Ne bántsd. Itt ez a pénz, ihatsz és ehetsz útközben.</p>
<p>Matyi fejét csóválta. Mi történhetett odabenn, hogy az öreg be
nem ereszti? Bizonyára Anika végett. Tán alszik? Tán sír? Pedig oly
jól esnék Matyinak, ha megpillanthatná legalább fél perczre, hogyan
néz ki. Mindennap látja, mindig előtte lebeg s mégis mindennap
elfelejti a kinézését. De furcsa is az a szerelem.</p>
<p>Mindegy no, ma csak hadd évődjék a herczeg távozása miatt,
holnap, holnapután már megint <span class="pagenum"><a name=
"Page_74" id="Page_74">-74-</a></span> visszatér a szeretete
őhozzá. Megint duda lesz az öntött ólom-figura vállain…</p>
<p>Matyi jókedvvel indult el a herczeg által ott hagyott
okmánynyal. Olej keresztbe tett kezekkel nézett utána, míg csak
beláthatta, csak aztán fordult be az akolba.</p>
<p>Sorba járta kedvencz birkáit, itt-ott megállt egyik vagy másik
előtt és értelmetlen fél szavakat morgott hozzá; végre még ezek a
félszavak is elvesztek előtörő zokogásába.</p>
<p>A brezinai bacsa sírt, mint egy gyermek.</p>
<p>Mélyen lehúzta kalapját szemére, ne lásson alóla semmit, úgy
ment ki az akol ajtaján. Midőn kiért, kétszer fordítá meg a kulcsot
az ajtózárban, mint mindig tenni szokta éjszakára, de amit sohasem
tett meg azelőtt, most egyenesen a vályú mellett kúthoz lépett s a
kulcsot egy nagy sóhajjal a kútba dobta.</p>
<p>Most azután a dologhoz látott, bár már sötétedni kezdett. Az
udvaron egy boglya száraz nád volt, azt emberfölötti gyorsasággal
hordta szét s az akol körül állítá föl, tömötten, vastagon.</p>
<p>És mikor mindennel készen volt, felölté czifra halináját és
meggyujtá a nádat vagy hat helyen: egy nagy égő kévét pedig,
fölhágván a létrára, a takarmánynyal telerakott padlásra
dobott.</p>
<p>A szél mohón kapott a vígan lobogó tűznyelveken s egy pillanat
alatt óriásokká nevelte.</p>
<p>A híres brezinai bacsa pedig futott tüskön, bokron keresztül
irány, czél nélkül; vissza sem nézett többé… Minek is? Tudhatta
ugyis, mi történik. Amerre futott, mindenütt világos az erdő,
mintha fényes nappal lett volna. Messzebb azután, ott, hol a sűrű
fákon át nem tudott hatolni a tűzfény, <span class=
"pagenum"><a name="Page_75" id="Page_75">-75-</a></span> valami
csodálatos, hernyóalakú állatok szálltak a levegőből arczára, mik
csipték és viszketegséget okoztak… Egyet megfogott futtában,
markába vette, hogy megvizsgálja, mi!… Nem hernyó volt, hanem
fekete pernye, mit idáig hozott a szél a brezinai égő akolról…</p>
<p>És a brezinai bacsa egyre futott. A jó Isten tudja, hol fog
megállni?…</p>
<p>Midőn Matyi haza került hajnalban, a brezinai aklot nem találta
sehol, csak egy nagy füstölgő foltot a helyén.</p>
<p>Halomra dőlt gerendák, leomlott falak, megfeketedett
csontok…</p>
<p>Emberé volt-e valaha az a csont, vagy birkáé?</p>
<p>Az a nagy, megdöbbentő talány, mely előtte kitárult,
összeszorította a bojtár szívét.</p>
<p>Anika és a bacsa nevét kiáltozta.</p>
<p>Senki sem felelt.</p>
<p>«Istenem, hol lehetnek?»…</p>
<p>A tüzes sziporkák, mik itt-ott kicsillogtak a hamu alól, bizony
nem adtak erre feleletet.</p>
<hr class="tb" />
<p>És a brezinai völgy csendes azóta, kövér füvét nem tapossa sem
ember, sem állat; évek jönnek, mennek, a vadkörtefa meghozza
gyümölcsét, meg elhullatja, a fű megnő és ujra kiszárad, csak egy
nagy fekete, négyszögletű folt nem zöldül ki soha. Ki tudja, miért
nem? Még a búsongó nóta is csak annyit mond útbaigazításul:</p>
<div class="poem">
<div class="stanza"><span class="i0">Ott künn a Brezinán az a
fekete folt…<br /></span> <span class="i0">Fekete folt helyén
valaha akol volt.<br /></span></div>
</div>
<hr class="chap" />
<div class="chapter"></div>
<p><span class="pagenum"><a name="Page_76" id=
"Page_76">-76-</a></span></p>
<h2>LAPAJ, A HIRES DUDÁS.</h2>
<p>Tűzhelyalapító tót atyánkfia nyes magának nyolcz darab
másfélöles husángot, azoknak meghegyezi mind a két végét s beszúrja
a földbe sorjában mintegy másfél arasztnyi távolságra, miáltal
vázát nyeri leendő tanyájának. A félkört képező husángok tetejére
odaköt madzagokkal egy végig lefutó mogyorófahajtást összetartó
kapocsnak, mely egészen olyan, mint az oldalbordák foglalatául
szolgáló hátgerincz. Most aztán berakja a kezdetleges alkotmányt
gallyakkal, gazzal, nyirkos fűvel, oldalait kibéleli csalamádéval,
lekonyuló hátára odaköt «másli»-nak egy füstös, ócska zsúpot s kész
a rendőrségi palota.</p>
<p>Félelmetes, hivatali tekintélyt kifejező hatással uralkodik
egy-egy dűlő fölött, méltó tisztelettel és megdöbbenéssel halad el
mellette minden jó és rossz járatban levő jámbor keresztény lélek,
mert a gonosz cselekedetek megtorlásának «első fóruma» ez, melynek
külseje nyomban elárulja, hogy ha kisebb is valamivel, mint a
vármegyeház, annak a képére ütött; egy vérből való azzal.</p>
<p>De igazi méltóság, hatalom csak akkor ömlik el a csősz-kunyhón,
ha egy nagy kerek folt feketedik <span class="pagenum"><a name=
"Page_77" id="Page_77">-77-</a></span> előtte, jeléül a büntető
igazság jelenvalóságának, melynek személyesítője, Lapaj Istók, a
hires dudás, az itt föllobogó rőzsetűznél süti a burgonyát s néha
egy kis «méretlen» húst is, mely iránti vonzalmát az ősöktől,
juhászelődeitől örökölte.</p>
<p>Még nyomatékosabb a hatás, ha a nagy görcsös bot, a hatalmi
jelvény oda van támasztva a «guliba» oldalához, vagy ha tán
mindenki elrettentésére a vörös szegélyű «halina» is kint lóg a
homlokzaton, mert ez esetben majdnem kétségtelen, hogy a csősz, az
élesszemű Istók, bent pihen s a hasadékokon kilát a határra,
keletre az egyik szemével, nyugatra a másikkal. Olyankor még a nyúl
sem mer arra járni!</p>
<p>Nem lehetetlen különben az sem, hogy az egész dolog csak
gyalázatos fortély s míg itt a szűr-ujjas és bot őrzi a vidéket,
addig a gazdájok, a hires Lapaj, más irányban kalandozik, mert
bizony széles, terjedelmes az ő hivatalos köre, s tudomány kell,
hogy valaki oly tökéletességre vigye, mint ő, ki minden
csinját-binját érti szakmájának, melyet sokszor úgy kell betölteni,
hogy önmagát megsokszorozza.</p>
<p>Nem tréfadolog ám az ő kenyere; meg van szolgálva emberül s ha
az izzadó munkás irigykedve nézi, mikor Lapaj Istók hason fekve
bámulja a napot, bizony nem gondol rá, hogy ő kelmének meg van
fordítva a világ rendje s amit más ember fia a nyugalomnak szentel,
neki az éjszaka a megháborítója.</p>
<p>Az ő hivatalos órái este kezdődnek. Az egész természet alszik,
neki ébren kell lenni. Méla csönd ül a tájon. Az öreg Fátra
mogorván néz le fényes szemeivel: a csillogó pásztortüzekkel az
éjbe, a <span class="pagenum"><a name="Page_78" id=
"Page_78">-78-</a></span> felhők feketén ereszkednek alá, mintha
láthatatlan köpenyt akarnának a tolvajok nyakába lebocsátani, míg a
költői Garam habjai alant a völgyben gyanusan locsogják: «Lapaj nem
lát ilyenkor. Csopp, csopp, csopp! Lophattok most!»</p>
<p>De bizony nincs igazok; Lapaj ilyenkor lát a legjobban.</p>
<p>Kint guggol az ajtó előtt. Tüzét kioltotta politikából. A tűz
rossz szövetségese a rendészetnek: őt messziről látják, ha tűz
világítja meg alakját s ő közelre sem lát miatta. A tüzet csak a
«zapekacská»-ban tűri ilyenkor. Ott a maga helyén van, hogy
megbirkózzék az átkozott nyirkos dohánynyal, melyet fonnyadt
burgonyaszárral szokott keverni, mert hát szép dolog az, ha okos
ember megtesz egy ilyen mihaszna növényt «magyar kir. dohánynak.»
Aztán jól izlik így is. Füst, füst! Lapajnak semmi panasza ellene,
élvezettel szívja s szemei andalogva követik, míg csak láthatják a
bodor karikákat, amint fölszállnak a nagy semmibe s
belefogódzkodnak a felhőkbe. Reggelre harmat lesz belőlük.</p>
<p>A némaságot csak néha szakítja meg kollégáinak szellőszárnyon
idehajtott hangja a faluból, – a kutyaugatás és a kakaskukorékolás.
Azok a falut őrzik; ő a mezőt. Lapaj jó ismerősük s kettőt lehetne
tenni egy ellen, hogy majdnem érti őket. Hangjukat legalább ismeri,
tudván: a Svarka Mátyás «Viszkocs»-a, vagy a Lipták Marcziék
«Ulan»-ja-e a felszólaló? A kakas-nemzetséggel sincs különben: sőt
e tekintetben a huszonkét éves tapasztalás (mióta a határ fölött
virraszt) egy mindig jól járó óra fölfedezését akasztotta
nyakába.</p>
<p>Az első kakas rendesen a rektor uramé, már <span class=
"pagenum"><a name="Page_79" id="Page_79">-79-</a></span> tizenegy
órakor kezdvén éneklését (s jobb torka van, mint a gazdájának),
talán mert ez a legéhesebb a faluban, siet elkiáltani az éjfélt,
hosszú az ideje s azt hiszi a bolond, hogy így hamarább jő meg a
reggel. Utána az özvegy tekintetes asszony, a tisztartóné
kokin-khinai szárnyasai veszik át a szót, – éppen féltizenkettőre.
A tiszteletes úrék kakasa a legpontosabb, éjfélkor kukorékol, mint
a parancsolat; könnyű neki, orra előtt a toronyóra, leolvashatja.
Az eklézsia után a közönséges hívekéi szólnak bele az éjbe, ki
vékonyan, ki vastagon, ki egészen köszörületlen hangon, amiket
Lapaj mind meg tud egymástól különböztetni, mintha egyenkint lenne
ismerős mindenikkel.</p>
<p>Öröklött tudomány ez, nemzedékről nemzedékre száll. Lapaj
öregapja számadó «bacsa» volt a hlinai akolban, ami a
juhászvilágban legalább is akkora rang, mint a közönséges életben a
főispánság: apáról fiúra, unokára fényt vet az előd ez állása. Apja
vödörből csöbörbe csöppent, egyszerű juhászszá lett, de ő is kint
élt a természetben s eltanulta titkát, összeszokott annak jámbor
lakóival: az állatokkal s inkább tartozott közéjük, mint az
emberekhez. Tömérdek birka volt a keze alatt, egyforma,
kifejezéstelen arczu állatok, melyeket nem különböztet meg elütő
arczszín, különféle homlok, saját testhordozás, jellemző hang,
annyira egymás képére vannak teremtve, mint a lóhere levelei. Nincs
is olyan akadémiai tag, kinek tudománya el birjon igazodni: melyik
az egyik és melyik a másik; de bezzeg a juhász ösmeri mind, az ő
szemei behatolnak a rejtett vonásokig, melyeket közönséges ember
megfigyelni nem képes, nemcsak megismeri külön-külön a maga
birkáját, legyen elszórva <span class="pagenum"><a name="Page_80"
id="Page_80">-80-</a></span> bármely óriási idegen nyájban, de még
a nemzetségét is tudja, anyjára s nagyanyjára is emlékszik. Mesének
tartanám, ha annyiszor meg nem győződtem volna róla.</p>
<p>Lapaj az ősöktől örökölte éles megfigyelő tehetségét s ha
leszorult is az arisztokratikus juhászpályáról, hasznát veszi annak
mint csősz is. Nagy örökség neki, hogy édesanyja a természet s
legközelebbi rokonai az állatok. Amaz nem mostoha anyja, ezek
jobbak, mint az emberek. Legalább olyanok, aminőnek mutatkoznak,
meg lehet őket ismerni, tenyerükön hordják a tulajdonságaikat.</p>
<p>A ló megrágja, csúfosan elrondítja a káposztát, ha beleszabadul;
a kutya, mint a filozófus, bebarangolja őszszel a kertet s nagy
kárt tesz néha a féltett gyümölcsösben; ökör, borju egyenesen
szalad a luczernásnak, pedig attól fujódik föl, nemhogy a jóízű
csalamádét hajhaszná (no de azért ökör, a boldogtalan), a tudósabb
malacz a föld titkaiban turkál s könnyen boldogul, mert az
élhetetlen krumpli csimbókos szárat tol ki saját vesztére.</p>
<p>S míg az állatokról előre tudhatni, mi van a begyükben s jönnek
nyiltan, ösztönük által hajtva, addig a legveszedelmesebb ember
alattomban, álnok ravaszsággal közelít, kilesve a Lapaj távollétét,
fölhasználva álmát, a sötétséget, az őszi ködöt s amit két szeme
lát ilyenkor, a két keze utána nyul.</p>
<p>Az embert nem lehet kiismerni. Barátságos arczczal jő, szíves jó
estét kíván Lapajnak, megkinálja dohánynyal, pálinkás butykosából
húzni enged neki egyet s Istók már azt hinné, no ezt most a
barátság hajtotta ide, mikor rövid idő mulva rájő, hogy a legszebb
káposztafőnek lába támadt, s hogy az óriási uri tök is, a határ
büszkesége, melyre <span class="pagenum"><a name="Page_81" id=
"Page_81">-81-</a></span> a tiszteletes asszony még a nevét is
kivájta kötőtűvel, utánuk kérezkedett.</p>
<p>Csoda-e, ha nem szereti az embereket? Méltán gyanakodó,
bizalmatlan irántok; nem is volt s talán sohasem is lesz velök
közelebbi érintkezésben. Alig birom fölfogni, hogyan s kitől tanult
beszélni, s azt meg már éppen nem, hogy azóta el nem felejtett.</p>
<p>De miről is beszélne, még ha volna is kivel? Neki nincsenek sem
örömei, sem fájdalmai, következésképp gondolatai sem, melyeknek
kifejezést kivánna adni. Hiszen már az egész tót faj hidegebb,
szenvedélytelenebb, érzéketlenebb, mint a magyarság. Nem is csoda.
Hidegebb tájék szüli őket, későbben kel föl nekik a nap, korábban
nyugszik le s még déltájban is bágyadtan melegít, mintha nem tenné
szívesen. A természet ismeri már őket s nem veszi nekik rossznéven,
hanem szépen hozzájok alkalmazkodik.</p>
<p>Gyümölcsüket, a diót, mogyorót kemény héjba zárja; földjüket
tele rakta kővel, hogy az sohase mosolyoghasson igazán s ne
öltözhessék föl egészen vidám ünnepi ruhába; a derült égből csak
egy kis darab jutott nekik; a többit elzárják előlük komor,
hóborította bérczek.</p>
<p>A szelet, vihart ott tartja a Fátrában s ha kiereszti, annak
lehelete őket éri először; a tavaszt nyáron hozza meg nekik, a
nyarat semmikor, hanem ahelyett odaküldi nyakukra a telet, amikor
az még senkinek sem kell. Nekik minden jó, mindennel meg vannak
elégedve. Csendes, türelmes nép.</p>
<p>A természet csintalan paczkázását majmolja minden. A búzakalász
nem nő meg, csak félannyira, mint az elkényeztetett alföldi rónán,
s oly apró, <span class="pagenum"><a name="Page_82" id=
"Page_82">-82-</a></span> kedvetlen szemet hoz s keményet, mintha
maga sem vágynék egyéb lenni korpánál: káposztájuk emeleteket épít
magából, ahelyett, hogy szépen összeborulna, s nincs az a hatalom,
mely haraszt voltából kivetkőztesse; körte, alma elvadul, s ízétől
Szibériára gondol, aki beleharap.</p>
<p>Még a szerelem költészete is, mely minden népnél, minden
bérczen, minden völgyben üdén csendül, mely széles e világon forró,
mint a tűz, andalító, mint a virágillat, ő náluk fanyar, színtelen
és furcsa:</p>
<div class="poem">
<div class="stanza"><span class="i0">«Kedvesem oldalánál
ültem,<br /></span> <span class="i0">Szíveink dobogni kezdtek,
orczáink kigyultak,<br /></span> <span class="i0">S már-már
elcsattant volna az első bűbájos csók,<br /></span> <span class=
"i0">De e pillanatban a pipám kialudt,<br /></span> <span class=
"i0">S kénytelen voltam eltávozni, hogy azt
megtömjem.»<br /></span></div>
</div>
<p>És ez nem valami tréfás, humoros vers ám, hanem szomorú, bánatos
melódiáju dal. A legény viharos fájdalommal siratja a végzet ádáz
kezét, mely az édes pillanatot semmivé tette, kioltván a
«zapecskából» a szuszt, mely nélkül semmiféle boldogság nem
tökéletes e világon.</p>
<p>Lapaj Istók be szépen, be szívhez szólón tudja ezt a dalt
eldudálni! Pedig hát ő még ezt sem érzi át. Nem szeretett soha
senkit. Leányarcznak nem volt rá hatása a földi életben. Nem
emlékezett, hogy szíve (ha van) valaha megmozdult, sebesebben
dobogott: pedig bizony elég alkalma lett volna rá, mert ő dudál
minden valamirevaló lakodalomban a vidéken. Sok szép leány talpa
viszketett már meg az ő híres nótáitól.</p>
<p>Hol tanulta ezeket, olyan szomorúan, olyan édes-fájón, olyan
selyemlágyan, viharos vigan, hogy aki meghallja, majd a szíve reped
meg bánatában: de <span class="pagenum"><a name="Page_83" id=
"Page_83">-83-</a></span> azért mégsem reped meg, hanem megolvad,
viaszszá válik s csodás tündérérzelmek nyomódnak beléje… aztán még
jobban szétfoly, most már nem is viasz többé, hanem folyó méz, mely
édes a duda szavától s mely nyomban keserűvé válik, ha Lapaj búsat
fúj, éppen mint a méz, ha egy méregmorzsa hull beléje?</p>
<p>Ki volt mestere a természet fiának, aki nem társalog az
emberekkel? Tán a saját szíve tanította? Nem. Az közömbös, idegen.
Bérczek, hegyek, völgyek hallgatagon néznek rá, mint ő rájuk; azok
sem tanították. Hallgató közönsége: a káposztafejek és a
kukoriczaszárak nem buzdították tapsaikkal. Hol, kitől nyerte tehát
a dudálás hatalmát? A juhászbojtár, ki gyermekkorában megmutogatta
neki a fogásokat az eredeti hangszeren, maga kontár volt, más pedig
messze földön nincs, aki ehhez a művészethez értsen; Hikszum
Nógrádban lakik a hegyek lábánál, Petrus meg valahol Nyitrában.</p>
<p>Aztán Istók sohasem távozott el vidékéről, kivévén régen, fiatal
korában, pályaválasztási vajudásai közt, őt is meglepvén a nemzeti
hivatás láza, mely abban áll, hogy a törékeny fizikai testeknek a
mulandósággal folytatott küzdelmében a gyengébbek pártjára áll s
drótozás által segíti daczolni a végzettel (egyéb rebellis hajlam
nincs is a tót népben). Istók e pályán messze világba
elkalandozott, de egy félév mulva megunta dícséretes foglalkozását,
mely a halhatatlanság nagy eszméjét a lelketlen cseréptárgyakra is
kiterjeszti s haza kerülvén, az éppen üresedésben levő kerülőséget
foglalta el.</p>
<p>Ő maga nem igen emlegeti óperencziántúli útját, <span class=
"pagenum"><a name="Page_84" id="Page_84">-84-</a></span> hanem a
tiszteletes úr, ki igaz lutheránus létére külső országban,
világhírű burkus népek között szedte föl a tömérdek igét s
bölcseséget, mit most vasárnapokon apródonkint hullatgat szét
jámbor hívei közt, gyakran beszéli, hogy amint egyszer kétévi
távollét után éppen az édes hazai földről álmodozva ballag
Berlinnek utczáin, egy szurtos, falujabeli alakot pillant meg
örömben úszó szeme: gyermekkori játszótársát, Lapajt, ezerrétű
drótkarikával a karján, széles, rézcsattos szíjjal a derekán.</p>
<p>– Te vagy, igazán te vagy, édes Istók? – kiáltá nyakába borulva
a hazájából jött drótosnak, kinek bocskorán tán még otthoni por is
van.</p>
<p>Lapaj közönyösen fejtőzött ki karjaiból.</p>
<p>– Úgy no, – az Istók vagyok: hát aztán? – s azzal zavartalanul
haladt odább, parányi meglepetést, örömet sem érezve a találkozás
fölött.</p>
<p>– Lapaj! Lapaj! Állj meg hát! Talán nem ismertél rám?</p>
<p>Erre (a tiszteletes úr előadása szerint) hősünk mégis megfordult
s bosszus hangon visszafelelt:</p>
<p>– Hopp no! Mit akar? Maga a tiszteletes úr «student» fia. Tán
van valami drótozni valója?</p>
<p>Valahányszor a tiszteletes úr ez epizód elbeszélésébe
bocsátkozik, ami igen gyakran megesik, mert Istenem! hisz oly kevés
történik egy emberrel, akit a «hegyek elnyelnek» (ezt a kifejezést
használja ama fátum jellemzésére, mely széles tudományát e szegény,
félreeső tót eklézsiába temette), hogy kénytelen ahhoz ragaszkodni,
ami már rég megtörtént; mivel pedig ezenkívül egy fiatalkori csíny
emléke, egy állítólag jelenlétében véghezment nagyszerű verekedés
és harmadikul a tiszteletesné asszonynyal csodálatosan keletkezett
viszonya képezik <span class="pagenum"><a name="Page_85" id=
"Page_85">-85-</a></span> élete magvát és főmozzanatait s miután az
anyatermészet jobb sorsra érdemes bőbeszédűséggel áldotta meg amaz
idő óta, ahogy az iskolai leczkefölmondás alól kikerült, nem lehet
csodálkozni, ha az annyiszor fordult elő társalgásában, mint
bizonyos megunt ételek némely vendéglő étlapjain. Annyival is
inkább megengedhető ez neki, mert e történetke lelkipásztori lében
eresztetik föl a hívek épülésére, kifejtvén, hogy a tót népben
nincs gyöngédebb érzelem s nincs fogékonyság a szülőföld iránt, s
hogy Lapaj egy korcs, egy darab fa, ki nem érez, ki csak azért
látszik teremtve lenni a világon, hogy egy széles karimáju kalappal
több fogyjon el a tizenkilenczedik században.</p>
<p>Mindezek daczára azonban szereti Lapajt s télen, mikor a
természet magára csukja az ajtót, úgy hogy Lapaj is kiszorul
öléből, az eklézsiának messze a «lazok»-ban fekvő s ilyenkor
elhagyott malmában van lakása; a tiszteletes úr adja, amiért aztán
tartozik tavaszig az üres malomra felügyelni; az erdő pedig anyagot
ad a foglalkozáshoz: a kosár- és méhkaskötéshez, a lapát- és
gereblye-faragáshoz.</p>
<p>Unalmas lakás, szaporátlan munka! Ember ritkán fordul meg e
helyen, de farkas gyakran. Legföljebb farsang táján vetődik be
egy-egy vidékbeli, ki megalkudni jő a dudáshoz, lakodalom lévén
esendőben házánál.</p>
<p>Sok szószaporítás ilyenkor sem történik. A Lapaj művészetének
szabott ára van, melyből nem enged semmit. Egy verdung dohány,
estefelé egy kancsó törkölypálinka, éjféltáján egy itcze mézes,
hajnalban pedig egy messzely szilvapálinka, enni torkig,
készpénzben nyolcz garas. Nem kevés, de <span class=
"pagenum"><a name="Page_86" id="Page_86">-86-</a></span> nem is
sok, kivált ha egy kicsit szétnézünk a világban. Ott van például
Hikszum, a kékkői dudás! Egy Balassa báró Olaszországból hozott
piktorral festette le dudástól, bocskorostól, képét odaakasztották
a palotaterembe palatinusok, főispánok közé és aranynyal fizetik.
Petrust, egy másik világraszóló dudást meg a nyitrai gróf lát el
mindennel s olyan jó dolga van, hogy borban fürdik, zsír az étele,
olvasztott vaj az itala (aminő életmódot pedig a tót fantázia is
csak a jövő életben igér az igazaknak).</p>
<p>S Lapaj mindkettőjöknél nagyobb, híresebb. Ő nem tudja azt, de
más mindenki tudja, mert a két nagy dudás, mint a nép beszéli,
hetedvármegyékből kergetve a hiuság és féltékenység által, egy
éjszaka álruhában fölkereste Lapajt kunyhójában, lefizetvén nyolcz
garast egy nótáért, ha igazán olyan legény-e, mint a híre?</p>
<p>Istók elfujta mélabúsan, édes-fájón a hegyek legszomorúbb
nótáját, hogy még a hold is megállt hallgatni az égen, a gyönyörtől
megittasodva, s a vén folyó habjai megszüntek locsogni, zúgni,
nehogy zavarják:</p>
<div class="poem">
<div class="stanza"><span class="i0">Hej, szomorú akol<br /></span>
<span class="i0">Ott künn a havasban;<br /></span> <span class=
"i0">Hiányos a nyája,<br /></span> <span class="i0">Bacsa talpig
vasban!<br /></span></div>
</div>
<p>Hikszum nem várta be a dal végét, szégyenletében futott a
világnak s még ma is szalad, ha el nem fáradt; Petrus pedig sírva
fakadt, mint a gyermek s amint visszatért a faluba, hol dudáját
hagyta, az volt az első dolga, hogy fogott egy bicskát s
kettéhasította nagy dicsőséget szerzett szerszámát, mely most már
csak hitvány doromb az ő szemében, mióta Lapajt hallotta.
<span class="pagenum"><a name="Page_87" id=
"Page_87">-87-</a></span></p>
<p>És nagy elkeseredésében fűt, fát kikérdezett: hol tanulta, kitől
tanulta Lapaj a művészetet? Ha addig él is, ha térdig kopik is a
lába, ha a világ legvégén lakik is, fölkeresi a tanítómesterét s
kitanulja még jobban a duda fortélyát, hogy Lapajt elérje.</p>
<p>Hanem erre bizony nem tudott felelni senki, hiába volt minden
töprengés, találgatás. Végre is abban állapodott meg a közvélemény,
hogy a dudában van a csodatevő varázserő. A duda egy fekete szőrű
birka porhüvelye. Vannak, kik még báránykorából ismerik. Lucza
éjszakáján, éppen éjféltájban egy eltévedt koromfekete bárányka
sompolygott be mekegve a néhai Lapaj nyája közé, ki azt az Istók
gyereknek ajándékozta, ama kenetes atyai hitben, hogy úgyis gazdája
kerül. Istók nagyon szerette a bolyhos, gyapjas állatot, órákig
eljátszott vele, kezéből etette, üde fűvel, drága sóval kedvezett
neki, úgy hogy az tökéletes kezes lett, egyéb hija sem volt talán,
mint az, hogy beszélni nem tudott. Istók nevet is adott neki, ami
egy birkára nézve szokatlan kitüntetés; Pokolkának hítta.</p>
<p>Mikor azonban tizenhárom évvel a nagy ember-kolera után
változatosságból a birkanemzetségre került a tömeges halál sorsa,
Pokolka is engedett az uralkodó járványnak, de annyi hálaérzet
benne is volt, mint a többiben s bőrét itt hagyta emlékül Istóknak;
csináljon vele, amit akar.</p>
<p>Istók dudát csinált belőle. Gyönyörű, művészi dudát, melynek
felső sípja gazdagon be van öntve színezüsttel, az alsó fogása
pedig, ha nem arany, hát legalább is réz. Nincs olyan szerszáma még
szent Dávidnak sem! Abban, ha Istók fújja, nyomban megjelenik a
Pokolka szelleme, mert négyszemközt <span class="pagenum"><a name=
"Page_88" id="Page_88">-88-</a></span> legyen mondva, a néhai
fekete bárány azért jött Lucza éjszakáján a vén Lapaj Mátyás
nyájába, mivel ő elátkozott, birkává vált tündér-királyleány s hogy
ott az Istók meggondozta, most olyan nótákat lehel holta után a
billegetésére, hogy az öreg Fátra hava februárban is majd megolvad
tőlük; mert nem kell ám azt bolond észszel hinni, hogy Istók fújja
a nótákat, ő csak külszín okáért tartja ott száját, legfeljebb a
kezdetét sugja bele, aztán billeget hozzá, szorongatja a hóna
alatt, izeg-mozog mellette, mintha ő csinálná.</p>
<p>Petrus képzeletét gúzsba kötötte e sok regényes beszéd, nem birt
szabadulni a vágytól, hogy a Lapaj dudáját megszerezze. Hanem hát
ez nem volt eladó, daczára annak, hogy Petrus – fölizgatva Éliás
zsidó által közvetített ajánlatainak folytonos visszautasítása
miatt, – rangos hetykeséggel száz kemény tallért igért a
szerszámért.</p>
<p>De bizony még így sem kapta meg. Lapaj csak nevetett. Hát mi
szüksége neki a pénzre? Ő még a bocskorszíját sem adja oda egy
királyságért, ha megszokta; hát még a dudáját, egyetlen kincsét?
Hiába magyarázta Éliás, hogy ötven talléron (mert csak ötvenet
vallott be az imposztor) három dudát is vehet, szebbnél-szebbet s
még tetejébe annyi pénze marad, hogy ha kiadja kamatra, nagyobb úr
lesz Rothschildnál.</p>
<p>Hanem hát a Lapaj Istók őszülő fejében soha sem fordult meg az a
vágy: pénzt kamatoztatni, sem Rothschildon túltenni; ha már
legalább azt mondta volna neki Éliás, hogy aminél ezentúl
burgonyáját süti, polituros lesz a tüzelő fája, suhogó selyem lesz
a viselő inge, karbunkuluscsatt a derékszíján s kilencz lépésről
veszi le kalapját, ha erre jár, a <span class="pagenum"><a name=
"Page_89" id="Page_89">-89-</a></span> brezinai bacsa: úgy tán
mégis megértette volna, mekkora haszon és uraság háramlik rá a duda
eladásából.</p>
<p>Egyszóval, az adásvételből nem lett semmi, Éliás nagy
boszúságára, ki azon vékony reménynyel bocsátá útnak Petrust, hogy
ez idő szerint teljes lehetetlenség ugyan a dudához jutni, mert
pénzért nem adja, ellopni pedig nem lehet, minthogy nappal mindig a
vállán hordja, éjjel alvó párnául használja; emberi hatalom azt
kézhez nem veheti tőle, sem most, sem a jövőben, mert ha most nem
kell neki a pénz, ezután sem fog kelleni, minthogy – fájdalom! –
nem iszákos ember, a minővel, torka lévén a tanácsadója, könnyebb
boldogulni.</p>
<p>Azonban (úgymond Éliás) a ficzkó már öreg, maholnap lerázza
magáról a földi port: és akkor ő megszerzi a híres dudát (mely
annak fog jutni, aki eltemetteti), minélfogva, ha Petrus szavát
állja, adjon előpénzt s hogy üzenni lehessen neki, hagyja hátra az
adresszét.</p>
<p>Petrus fölcsapott, hátrahagyván az adresszét a következőkben:
tul a brezinai nagy erdőn van egy düledező malom, attól balra
nyílik a «Rocska» nevű völgykatlan; három gyalogút visz rajta; a
legelhagyottabbikon menjen a hírvivő addig, míg a két szeme lát,
míg a «Motiká»-nak nevezett hegyhez nem ér; mikor odajut, menjen
föl a legmagasabb csúcsára s onnan szétnézve, hol a legnagyobb
pásztortűz ég, ott kell lenni Petrusnak, vagy ha nincs ott, mondják
meg, hol van. A száz tallér éjjel-nappal mindig készen nála a
dudáért.</p>
<p>Hősünk semmit sem tudott az alkuról, mert Éliásban volt annyi
előrelátás, hogy azt nem kötötte <span class="pagenum"><a name=
"Page_90" id="Page_90">-90-</a></span> a falusi mende-mondák
orrára; Lapaj még azt sem tudta meg, hogy Petrus és Hikszum voltak
a hallgató vendégei. Egykedvűen folytatta tovább is régi
életmódját, néha napokig sem beszélve emberi lénynyel s még sem
unva el magát soha. Mert hát olyan jó barátságban volt a
természettel! Különösen mulattatták egymást! Vagy ő dudált s az
ünnepélyes csend, mely a völgy és bércz fölött ült hallgatagon,
rezgésbe jött, mint az ébredező szív; a fűszálak dugdosva
integettek egymásnak jobbra-balra hajladozva: fű, virág, bűbájos
illatot lehelt, melybe rejtélyesen vegyült be a föld párázata, mint
egy titkos szerelmi sóhajtozás: hallani nem, de érezni
lehetett.</p>
<p>Vagy pedig Lapaj némult el, hogy a természetet hallgassa. Erdők
zúgása, folyam locsogása, lombsuttogás, méhdöngicsélés, munkások
dala a távolban s elhaló kürtszó még távolabb, összefoly édes,
olvadó harmóniában, melynél szebbet, kéjesebbet, altatóbbat,
elbájolóbbat szív nem érezhet, fül nem hallhat, hideg, hitvány
hangszer nem tolmácsolhat.</p>
<p>A mestert, ki Lapajt a tökély fokára vitte a dudában, nem
kellene messze keresnie Petrusnak, mindenütt jelenvaló az. Csak
beszélni kell tudni vele és tudni hallgatni rá.</p>
<p>Nem mindenre a természet, az anyaföld tanít-e minket? A földnek
szíve van. Aki ráborul s fülét odaszorítja közös tápláló anyánk
barna testéhez, rejtélyes dobogást hall alant, mintha egy óriási
kalapács tompa ütései volnának, száz mérföldnyire mélyen
belsejében; a szíve dobogása az.</p>
<p>A föld gondolkozik is. Gondolatai a virágok. Avagy honnan van
az, hogy ez elhagyott rengetegben, hová emberi kéz nem ültette,
hová madár <span class="pagenum"><a name="Page_91" id=
"Page_91">-91-</a></span> sem viszi a magvát, egy nap ezer meg ezer
soha nem látott színű és alakú virág támad magától? A föld
költészete ez! Az ő uj gondolatai!</p>
<p>És ha gondolkozik, ha szíve van, érezni is kell tudnia,
bánatának, örömének lennie. Nagy szárazság idején keble
fölrepedezik s mint a szenvedő anya emlőin a gyermek, növényzete
elsinylik, elsatnyul, míg ellenben harmatos hajnalon egész valója
vidám mosoly.</p>
<p>És növényzete: a virágok, fák, füvek is mind éreznek, mind
gondolkoznak s mindnyáját összekapcsolva tartja a szeretet nagy
eszméje. A földet szereti növényzete, ő pedig a felhőt és
napsugárt. – A magyar ember, ha ültetménye kiszárad, nem fogamzik
meg, jól mondja: «nem szerette a földet». A földet, melynek
jószívűséget, érző szívet tulajdonít, midőn azon kéréssel adja át
kedves halottját: «Legyen neki könnyű a föld.»… És az bizonyosan
könnyű is annak.</p>
<p>Mindent a szeretet tart össze. Hát csak egyedül Lapaj ne érezne,
ne gondolkoznék, ne szeretne? Hát lehetne az? Ki tudja megmondani?
Azért, mert hó borítja a vén Fátrát s kopáran hirdeti, hogy
belsejéből nem fakad éltető meleg erö, mely tápot adjon fűnek,
virágnak, ki tudja, mélyen eltemetve nem forr-e gyomrában a tűz,
mely bömbölve tör ki, ha nyílása támad?</p>
<p>A szomorú árvalányhaj, mely minden szeretet nélkül nőtt ott s
mely mint egy ősz hajszál teng kopasz lapályán, csak a hideg,
kietlen világról beszél, de azt ő sem tudja megmondani, mi lehet
beljebb?</p>
<p>Komor őszi éj van. A csípős szél hideg esőcsöppeket vagdos a
Lapaj arczához, de azért nem <span class="pagenum"><a name=
"Page_92" id="Page_92">-92-</a></span> siet a kunyhója felé, hanem
gondosan kémleli a tájat, melynek terményei ilyenkor forognak a
legnagyobb veszedelemben, mert minden valamirevaló tolvaj az ilyen
kutyaidőt választja műveleteihez köpönyegnek. Koromsötétség festi
feketére az egész világot. Az embert inkognitó ütheti arczul
akárki. Szemét ilyenkor a halinája zsebébe dughatná a csősz: a füle
veszi át az egész hivatalt.</p>
<p>Hallgat, figyel. Semmi nesz. Csak egy-egy káposztafő reped meg
imitt-amott a túlságos áldás alatt, mely az égből csurog, vagy
átfutó nyúl zörgeti meg alig észrevehetően a harasztot. De mégis
valami olyast hall messze, ami hasonlít az emberi léptekhez, melyek
besüppednek a locs-pocsban, oly hangot adva nagyban, mint a lúgzó
kád potyogó csöppjei.</p>
<p>A léptek elé siet. Nagy gyakorlata van az irány kiismerésében: a
kunyhó tájáról jő valaki a folyóvíz felé. Istók tanácsosnak látja
megállni egy mogyorófa-bokor mögött, nehogy saját lépteivel
futamodásra serkentse a veszedelem elé siető tolvajt, amint hogy
nem is lehet más ebben a czudar időben, mikor künn lenni csak az eb
nem átal, meg a csősz.</p>
<p>Sugár női alak suhan el a bokor mellett; szemei még az éjben is
villognak, mint két szentjánosbogár, karcsú termetére ázott fehér
lepedő simul, két lecsüggő vége fodrozva libeg-lobog a szélben. Hol
megáll habozva, majd futva indul meg; a szél nagyot kaczag a háta
mögött.</p>
<p>A szél nagyot kaczag s Lapaj a nagyujját hevenyészett sípnak a
szájába dugva, olyat sivít utána, az öreg Fátra azt hihetné
hirtelenében, hogy ott a gőzmozdony szaladgál. <span class=
"pagenum"><a name="Page_93" id="Page_93">-93-</a></span></p>
<p>– Hohó! Állj meg! Ki vagy? Mit viszesz?</p>
<p>A nő visszafordul, messziről úgy látszik, mintha roskadoznék, a
fehér lepedő csücske a földig ér, de ujra fölmagasodik és reszkető,
lágy hang jő meg feleletnek:</p>
<p>– Magamat viszem csak. Magamat, magamat.</p>
<p>És aztán mohón hozzáteszi:</p>
<p>– Ha nem hiszi, nézze meg a kötényemet, lepedőmet. Nem loptam én
semmit, utamat ne állja.</p>
<p>Lapaj közel ment hozzá s fürkészőleg néz ki kalapja széles
karimája alól, de semmi gyanus jel, amiben megfogózhatnék a
hivatalos eljárás, mely a megmotozást rendeli.</p>
<p>– Ne állja utamat – ismétlé a nő keserűen, lepedőjét kiterítve
és megrázva, – messze út az, hosszú út az.</p>
<p>Hát hiszen Istók nem bánja, akármilyen hosszú is. Miatta az
egész világ utazhat akár Amerikába, csak a határ maradjon a maga
helyén. Szó nélkül fordul meg s visszafelé baktat.</p>
<p>A nő tétovázó léptekkel áll eléje s görcsösen kapaszkodik a
halina lelógó ujjába.</p>
<p>– Álljon meg egy szóra, csak egy rövid szóra, édes Lapaj bátyó.
Ismer-e kend engem? Tudja-e, ki vagyok?</p>
<p>A csősz fejét rázza feleletül, hogy nem ismeri. De hát minek is
ismerné, ha semmit sem lopott?</p>
<p>– Nézzen meg hát engem – rebegi fojtott hangon, egész testében
remegve, vaczogó fogakkal, melyek olyan fehérek, mint az
alabástrom. – Óh, nézzen meg engem, hajamat, szememet, halovány
arczomat s mondja el majd neki, ő neki szegénynek, hogy én milyen
voltam…</p>
<p>Az öreg Istóknak sohasem volt ilyen esete: <span class=
"pagenum"><a name="Page_94" id="Page_94">-94-</a></span> sötét
éjszakában deli, sugár leány hozzásimul, félig vállára roskadva és
azt mondja neki:</p>
<p>– Óh, nézzen meg engem!</p>
<p>Ez már olyan dolog, amire nem lehet határozatot hozni anélkül,
hogy az ember rá ne gyujtson.</p>
<p>Lapaj hát nem szól semmit, hanem, hogy az eső ne
tiszteletlenkedjék a pipájával, a fejéről levett kalappal
boltozatot csinálván föléje, megtömé azt s lassú tempóban
kicsiholt. A kova bőven adta a szikrát, melyek a nő arczát is
megvilágíták egy pillanatra s hősünk akaratlanul is úgy rajta
felejtette szemeit, hogy az égő taplót tévedésből a szíjába
tuszkolta be; miből különben nem támadt semmi veszélyes dolog, mert
a taplónak volt ám belátása; amint észrevette, hogy rossz helyre
került, kialudt csendesen, mely nemes tapintatát éppen nem lehet
csodálni, ha meggondoljuk, hogy a tiszteletes úr tudós fején ért
meg – sapka minőségében.</p>
<p>És az sem csoda, hogy Lapaj megzavarodott kissé. Ilyen szép
fehércselédet még soha nem látott. Hollófekete varkocsa fölbontva
omlik le a fehér lepedőre s halvány arczára fájdalom van festve;
fekete szemében a kétségbeesés, remegő ajkán egy láthatatlanul ott
lebegő imádság. Ruhája, a zöld szoknya, fehér kötény veres
rojtokkal, a tót nép ezredéves, soha nem változó divatja, ázottan
tapadt a kecses idomokhoz.</p>
<p>Lapaj azonban nem birt fogékonysággal az ilyesmi iránt.</p>
<p>– Hát aztán? – kérdé mogorván, ismét szikrafogdosásra tévén
készületeket. – Mit nézzenek rajtad? Menj Isten hírével és semmihez
ne <span class="pagenum"><a name="Page_95" id=
"Page_95">-95-</a></span> nyulj útközben! Meg ne dézsmáld a fiatal
uraság baraczkfáját a «Tövises»-ben, mert meg van olvasva!</p>
<p>– A fiatal uraságét? – kaczag föl a leány fájdalmasan,
görcsösen. – Verje meg őt az Isten, amikor ébren van és amikor
alszik!</p>
<p>– Ne kisértsd az Istent, leány! – mondta Lapaj. – Annyit
mondhatok neked, hogy az is az urakkal tart. Az is csak olyan
csősz, mint én, csakhogy nagyobb területre kell vigyáznia. Meg is
teszi emberül. Hagyd békességben! Eredj utadra.</p>
<p>– Megyek már, megyek már. A jó Isten áldja!</p>
<p>Roskadozva tett néhány lépést.</p>
<p>– De mondja meg neki, hogy én milyen voltam.</p>
<p>Lapaj önkénytelen dörmögé érdes medvehangján:</p>
<p>– Ki az ördögnek mondjam meg?</p>
<p>A nő meghallotta. Megállt egy perczig. Felelni akart, de
hirtelen mást gondolva, sebes futásnak eredt, föl a dombnak, mely
alatt a víz foly s onnan kiáltott le szívszaggató, éles hangon,
melyet nyögve adtak odább egymásnak a bérczek:</p>
<p>– Bocsássa meg, amit tettem! Amit kendnek tettem…</p>
<p>A csősz megnyomkodta a tüzet pipájában és azt gondolá magában:
«Hát mégis lopott az istentelen? Pedig milyen jó ábrázata van! És
még nem átalja rám kiáltani, hogy meglopott. No, megállj! Kerülj
csak még egyszer a szemem elé!»</p>
<p>A csősz-tekintély ily csúfos megcsorbítása kivételes eset lévén,
Lapajból gondolatokat fejtett ki, melyek, talán először életében,
az asszonyi nem hiúsága és gonoszsága körül forogtak. <span class=
"pagenum"><a name="Page_96" id="Page_96">-96-</a></span></p>
<p>Hogy megnézette magát! Óh, hiú asszonyi állatok! Még a sötétben
is bámultatni szeretnék magukat. Maholnap megérjük, mécset
akasztanak éjszakának idején is nyakukba, hogy örökösen meg legyen
világítva az arczuk, mint némely toronyórán a mutató.</p>
<p>No hiszen, kerüljön csak még egyszer a szemem elé.</p>
<p>Hanem hát bizony az sohasem történik meg.</p>
<p>Egy velőt hasító sikoltást csap füléhez a szél: a haragos folyó
nagy loccsanást hallat utána, összecsapó habok tompán, vadul
hörgik, hogy egy szomorú történet lett most eltemetve.</p>
<p>Lapaj lábai dermedten gyökereztek a földbe. Tudja, mi történt: a
leány beleugrott a vízbe. Kiveszi szájából a pipáját, lekapja a
széles kalapot a fejéről, odahelyezi azt a lucskos földre s
rátérdelvén, a folyó felé fordulva, elmondja a miatyánkot
csendesen, vigyázva, hogy meg ne akadjon benne.</p>
<p>A szél is megfordul most s panaszos nyögéssel viszi az ima
szavait a hullámkoporsó felé. Egyszerű halotti szertartás, de
Lapajtól elég ennyi is. Legalább ne menjen pogánymódra a másvilágra
a szegény leány, kit az imént még lopással gyanusított. Pedig hát
mi szüksége lenne a halottnak földi eleségre? Annak untig elég
útravaló az imádság is, amit utána küldött.</p>
<p>Még némi megelégedést is érzett szívében, amiért a leány
ártatlansága ily hamar kiderült. A csúfolódás is, mely annyira
bántotta, most már elveszté élét, megszünt sértő lenni, bár még
egyre megmaradt rejtélyesnek.</p>
<p>Istók azon vette magát észre, hogy gondolkozik s hogy
visszaidézi a leány szavait. Mondta <span class="pagenum"><a name=
"Page_97" id="Page_97">-97-</a></span> hogy hosszú útra megy, (Igaz
a!), megátkozta a fiatal uraságot (már hiszen ezt sem valami nehéz
megfejteni), de hogy mit kelljen megbocsátania s kinek mondani el,
minő volt, milyen szeme, szája volt, azt nem birta
megmagyarázni.</p>
<p>Ami azt illeti, nem is sokat törte rajta fejét. Nem volt barátja
a rébusz-találgatásnak. Minden úgy van jól, ahogy van. Az ember, a
halina, a kunyhó, a pipa, sőt még a duda is ki van téve a
mulandóságnak, az enyészetnek, hanem a határ – az örökkévaló. Itt
volt mindig és itt lesz mindig a maga helyén. Ámbár a folyóvíz
olyan nagy potentát, hogy még abból is elvisz egy darabot, ha
tavaszi áradáskor neki rugaszkodik.</p>
<p>Nos, a szép leányt is elvitte a folyóvíz. Azon ugyan nem lehet
változtatni többé: hiába kérné vissza tőle akárki…</p>
<p>Bőrig átázva ért kunyhójához s még egyszer végignézve tág
birodalmán, a határon, miután a béke ünnepélyes némaságát látta
elömölve, tekintetbe véve az idő előhaladottságát és a szakadó
záport is, igazi megelégedettséggel vonult kunyhójába «szárazt
váltani», ami nála abból állott, hogy a nagy kalapról és a
halináról lerázta a csurgó folyadékot s az utóbbi öltönyt
megfordítva vette magára.</p>
<p>Mivel odakint is sötétség uralkodék, nagyon világos dolog, hogy
a kunyhóban még sötétebb volt. A dudát tehát találomra egy
szögletbe dobta s hozzálátott az elébb vázolt átöltözéshez, mely
nemcsak tükröt nem igényelt, hanem világosságot sem.</p>
<p>A halináról is bővebben kell szólanunk, mert az egyszersmind
családi genealógia volt. A nyakán <span class="pagenum"><a name=
"Page_98" id="Page_98">-98-</a></span> levő repedés nagyapjára
emlékezteté Lapajt, mert ő viselte azt ezelőtt száz évvel a híres
körmöczi verekedés alkalmával, hol hat juhászt vert meg ötven
közönséges paraszt; (valaki ugyancsak megmarkolhatta az akkor
virágkorát élt «fiaszűrt», mert a repedés egész a háta közepéig
terjed). Az egyik lyuk, a zseb tájékán, apja idejében keletkezett:
egérrágás. A zsírpecsét a baloldalon, ki tudja honnan támadhatott,
de bizonyára szintén családi esemény emléke s valószínű, hogy a
néhai Lapaj oldalbordájának enyelgései közben keletkezett, mikor
röpült néha a zsíros fazék is, melyet állításához nyomatékul hozzá
vagdosott. A hóna alatti zöld folt az édesanyja ünneplő
szoknyájáról való, míg a zseb fölött alig látszó dudorodás ma is
egy mélységes titok; azaz, hogy egy Szent-György-nap éjszakáján
talált kétfarku gyík van oda aszaltan bevarrva, mely a halina
gazdáját megőrzi minden gonosztól és kisértettől ezen az
árnyékvilágon.</p>
<p>E nevezetes öltönyt hámozta le tehát Lapaj legelőbb testéről és
hatalmasan megrázta, úgy hogy a rajta levő mocsok szétfreccsent
minden irányban, ami nem lett volna magában olyan nagy baj, ha
senki sem veszi zokon.</p>
<p>Az alább előadandó körülmények következtében azonban Lapaj e
művelete igen sérelmesen ütött ki s e sérelem a kunyhó hátsó
részéből nyilatkozott hatalmasan felhangzó – gyermeksírásban.</p>
<p>Lapaj ijedten ejté ki kezéből a halinát és szájából a pipáját.
Az elébbinek nem lett természetesen semmi baja, hanem az utóbbi
fényesen megpecsételé fönnebbi elméletét a mulandóságról.</p>
<p>De mi volt ez a szerencsétlenség, jelenlegi ijedelme a
meglepetéshez képest? <span class="pagenum"><a name="Page_99" id=
"Page_99">-99-</a></span></p>
<p>Eleinte el akart futni, mint az eszeveszett, de fölemelvén a
halinát s megtapogatván benne az aszalt gyíkot, visszanyeré
bátorságát s derékszíjából egy faggyugyertya-darabot kotorászott
elő, melyet csak nehezen sikerült meggyujtani, mert keze reszketett
s abban a gyufa égő vége és a gyertya kanócza sehogysem birt
egymásnak találkozót adni.</p>
<p>Midőn végre mégis világossá lőn, a hórihorgas, erős Lapaj egy
gyermek gyávaságával indítá el tekintetét a végzetes hely felé,
honnan a sírás megszüntével lassú, szabályos szuszogás
hallatszék.</p>
<p>Egy pólyába takart gyermek feküdt a kunyhó hátában felhalmozott
füvön.</p>
<p>A picziny lény széles, duzzadt orczácskái mozogtak, parányi
szája összecsucsorítva csámcsogott s szabadon hagyott kezecskéi
czéltalanul mozogtak ide-oda a vöröscsíkos párnán, melybe erősen be
volt kötözve. Nagy szeme némi kíváncsisággal tapadt Lapajra, míg
könyei, vagy talán a halina ráfreccsent esőcseppjei üdén fénylettek
piros képén, mint a harmat a virágon.</p>
<p>Lapaj még sohasem látott ilyet.</p>
<p>– Hm! – dünnyögé és fejét csóválta. – Ezer mennydörgős mennykő!
– mondá aztán fönnhangon és még jobban csóválta a fejét.</p>
<p>Tán még mai napig is csóválná, ha kis vendége ujra ríva nem
fakad.</p>
<p>– Nos, hadd ordítson a poronty, van elég oka rá. Anyja ott úszik
a hullámok között, ő maga pedig szintén nem fekszik aranyos
bölcsőben.</p>
<p>Ezt gondolá hősünk s visszaesve szokott egykedvűségébe, ledőlt a
kunyhó előrészébe kissé pihenni; de bizony ő unta meg hamarabb
hallgatni <span class="pagenum"><a name="Page_100" id=
"Page_100">-100-</a></span> mint a csecsemő sírni, minélfogva nem
tehetett egyebet, mint hogy karjára vette, elkezdte lógázni
jobbra-balra s dúdolt neki valamit, hogy elaltassa. A szél kaczagva
süvített be a hasadékon: Hahaha! A mogorva Lapaj gyermeket
ringat.</p>
<p>A kis gonosz azonban oda sem hederített a ringatásnak, még
jobban sírt. Lapajnak majdnem fogyófélben volt már a türelme, midőn
eszébe jutott, hogy a duda hangja betömné a száját. Fujta hát neki
a szebbnél-szebb nótákat, olyan kedvvel, odaadással, mintha kilencz
falu hallgatná.</p>
<p>A parányi teremtés csakugyan elnémult rövid időre s ujjacskáival
játszogatva kaparászott a Lapaj arczán, miből észrevette, hogy a
csecsemő kezei jéghidegek, minélfogva nagy tenyerébe vette azokat s
lehelletével melengeté.</p>
<p>– Átkozott poronty! Nem szeretném, ha itt fagyna meg a
nyakamon!</p>
<p>Eközben virradni kezdett s a gyermeket nem szórakoztatta a duda:
sírása olyan volt, mint az őszi eső, nem lehetett kivárni a
végét.</p>
<p>– Az ördög vigyen el engem, ha birok evvel a kis lánykával. No,
no, no… ne sírj, édes morzsácskám!</p>
<p>A mogorva Lapaj megtanult hízelegni.</p>
<p>– Ne, te, ne. Csom, csom! Látod a napocskát, amint kel? Látod,
az jó, nem sír. Te se sírj hát! Csingilingi csin! Szeret téged a
Lapaj bátyó, ha nem sírsz.</p>
<p>De a hízelgő szónak sem lett foganatja s Lapajjal az a csuda
történt, hogy komolyan elkezdte törni a fejét: mi baja lehet a
gyermeknek, s azt – becsületére váljék a tudományának, – ki is
találta. Éhes az istenadta. <span class="pagenum"><a name=
"Page_101" id="Page_101">-101-</a></span></p>
<p>Sőt annyira belejött a leleményességbe, hogy amint a távolban
kecskéket hajtó fiút pillantott meg a «csapáson», egy talpraesett
gondolata támadt s letevén a gyermeket karjairól, utána futott,
kevés vártatva utólérte s magával hozta kecskéivel együtt a
kunyhóhoz.</p>
<p>– Hallod-e, Matykó – mondá a fiúnak – itt hagyod a jószágot és
sietsz a faluba vissza, s elmondod a bírónak, hogy a vén Lapaj
tisztelteti és azt izeni: a határban semmi baj, nem lopott el senki
semmit, de bezzeg belopott valaki egy csecsemőt a kunyhóba.
Minthogy a gyerek eleven s agyonütni nem lehet, rendeljen ő kelme
valami vén asszonyt anyjául, aki azt tőle mai napon átvegye. Siess!
Öreg ozsonnáig megfordulj!</p>
<p>A pásztorfiú készségesen iramodott útnak, megtisztelve érezvén
magát, hogy a falu dolgában járhat. Istók megfejte a kecskéket s a
tejet a kis lelenczczel szürcsöltette föl, ami bizony sok galibával
járó foglalatosság; de neki most mindez hatalmas mulatságnak
tetszett, sőt midőn a jóllakott gyermeket kihozta a melegítő
napfényre s az ott elkezdett mosolyogni, a vad csősz úgy érezte,
hogy őt nem a nap, hanem belülről melegíti most valami.</p>
<p>– De furcsa, bolondos kis jószág ez!</p>
<p>És aztán egyszer, mikor a furcsa kis jószág úgy tett karjaival,
mint a madárka a szárnyakkal: kiterjeszté, hogy velök a Lapaj
nyakába repüljön, meg nem állhatta, hogy oda ne vegye s hogy (akár
hiszik, akár nem hiszik,) meg ne csókolja piros kis orczáját,
amitől az még egyszer pirosabb lesz, mert a tövises álla
megszurkálta. És lám, még csak nem is sírt miatta.</p>
<p>Lapaj nem adta a világért, hogy nem sír. <span class=
"pagenum"><a name="Page_102" id="Page_102">-102-</a></span></p>
<p>– Így, így, kis mókuskám! Így szeret téged a Lapaj, ha nem
sírsz. Hajsó! hajsó! Ugy-e, te is szereted a Lapajt?</p>
<p>A csecsemő nagy, okos szemét ráveti, mintha értené a kérdést és
aztán egy édeset hunyorít velök. A tavasz első mosolyából, a nap
aranyos sugaraiból, a csalogány legszebb dalából veszi a színeket
és zamatot ehhez az édes hunyorításhoz.</p>
<p>Istók maga is valóságos gyermek lett a mai napon annak a másik
gyermeknek a kedvéért; elvitte a folyóhoz, annak a zúgását
hallgatni, magával hurczolta a sziklákra s odaülteté a legmagasabb
csúcsra, az erdőn virágot szedett neki, a mezőn madárfészkeket
fosztogatott ki a mulattatására. Jól mulattak egymással mind a
ketten. Az ozsonna ideje úgy megjött, mintha hirtelenkedésből a
déllel cserélte volna ki magát.</p>
<p>Ozsonna táján híven megérkeztek, akiket már nem is várt: a
kecskéért a fiú, a gyermekért felsőbb rendeletre egy öreg asszony.
Azok, kik azt hiszik, hogy ez későn történt, feledik, hogy a
felföld falvainak határai többnyire mérföldekre terjednek s maga a
nemes helység gyakran oly messze esik a «laz»-nak nevezett
tanyától, hogy a gazda, mint aki messze útra megy, ünnepélyesen
búcsuzik el családjától, ha a kukoriczásföldjét megnézni
kirándul.</p>
<p>A töpörödött anyóka, a falu bábája, már messziről elkezdett
kiabálni:</p>
<p>– Hej, Lapaj fiam! Hahó, Lapaj fiam! Ide azzal a gyermekkel,
majd megismerem én mindjárt a nemzetségét. Az már az én dolgom.
Adjon Isten jó napot és munkát! Hát hol van a prücsök? Hadd vigyem
el a nyakadról, édes fiam; remélem, <span class="pagenum"><a name=
"Page_103" id="Page_103">-103-</a></span> csak megemberelsz hálából
egy-két káposztafővel; hoztam nekik tarisznyát is.</p>
<p>– A gyermek alszik, – mondá Lapaj, egy galagonya-bokor felé
mutatva – nem lehet fölkelteni.</p>
<p>– Micsoda? Nem lehet fölkelteni? – sipított az anyóka, egyetlen
kiülő agyarát Istókra vicsorítva. – Tán bizony én várjam, míg
fölébred? Ejha, fiam, de nagyra vagy vele! Princz-e vagy
princzesz?</p>
<p>– Leány, Agnisa néném, leány. Félre innen! Nem engedem
fölkelteni. Csak az imént aludt el, szegényke!</p>
<p>És a vad ember ellökte az asszonyt s gyöngéd tekintetet vetvén
az alvóra, mellé ült s csendes pipaszó mellett hallgatta annak
szabályos szuszogását.</p>
<p>– Mi lelt téged, Lapaj fiam? Megbolondultál! Nini, nézze meg az
ember! De jó pesztonka vált volna belőled! A gyermeket nem szabad
felkölteni, meg kell várni, míg az maga nyitja föl a szemét. No,
no, Istók! Miféle bolond beszéd ez? A vén Agnisa nem olyan ostoba,
hogy itt vesztegesse az időt. Aztán a falu messze van; éjfél lesz,
mire Hlinára beérek. Vagy talán be sem érek ma.</p>
<p>– Legalább nem ma lesz akkor a világ vége, – mondá nevetve
Lapaj, támaszkodva az ezredéves közmondásra, mely a világ végét
arra a napra teszi, midőn az országban örökösen elszéledt hlinai
tótok mind együtt lesznek a falujokban. Ez elmélet szerint
csakugyan örökkévaló a világ.</p>
<p>– Ne tréfálj az öregekkel, Lapaj, mert megbánod. Azt mondod,
hogy hatvanéves vagy! Mi az, te tacskó! Én tartottalak a
keresztvízre. Ne űzz hát <span class="pagenum"><a name="Page_104"
id="Page_104">-104-</a></span> belőlem csúfot, ne tartóztass föl,
add ide a porontyot, mert ha engem dühbe hozol, kikaparom a
szemedet.</p>
<p>S könnyen meg is tette volna, amit igért, ha a gyermek
véletlenül tárgytalanná nem teszi a vitát azzal, hogy
fölébredt.</p>
<p>Lapaj fölvette a bokor árnyékából és oda nyujtotta a vén
asszonynak. Szinte szomorú volt az arcza, mikor ezt tette, keblében
sajátságos érzelmek zajlottak, lelkére valami lehangoló, fárasztó
köd nehezedék.</p>
<p>A kisded nyugtalanul mozgott uj helyén. Ijedten nézett föl az őt
átfogó aszott karok birtokosára s annak arczától nyomban ríva
fakadt. Kezét kiterjeszté Lapaj felé. Hozzá kérezkedett.</p>
<p>Az ellent nem állhatott, hogy még egyszer karjára ne vegye. A
boldogtalan kis teremtés megszünt sírni s szorosan oda simult a vad
ember kebléhez. Tán tudta, érezte, hogy onnan mélyen rejtett
melegség sugárzik ki. Kezével átkarolta nyakát oly erősen, hogy az
szinte érezte a szorítást. És mikor az asszony erőszakosan akarta
lefejteni, egy sikítással fonódott össze még szorosabbra.</p>
<p>Lapaj meg volt indulva és nem birt szólni semmit, csak a kezével
integetett Agnisának, hogy ne nyuljon a gyermekhez. Homlokán
kidagadtak az erek, szíve hangosan dobogott s szemében egy
könycsepp jelent meg, – egy könycsepp.</p>
<p>Mialatt átölelve tartá könnyű terhét, szeme merően szegződött a
földre, a néma fekete rögre, mintha attól akarna tanácsot kérni, ki
az eldobott búzaszemre ráborul, fölneveli.</p>
<p>És az bizonyosan meg is mondta neki, amit kérdezni látszott
tőle. <span class="pagenum"><a name="Page_105" id=
"Page_105">-105-</a></span></p>
<p>Nyugodtan lépett Agnisához s kezét annak vállára helyezvén, a
megindulástól lágy, de határozott hangon mondá:</p>
<p>– Mást gondoltam, anyó. Visszamehet kend.</p>
<p>– Hogy érted azt, Lapaj fiam?</p>
<p>– Úgy, hogy a gyermeket nem adom. Nekem adta az Isten; legyen az
enyém!</p>
<p>S azzal elfordult az ámuló asszonytól és csendes, nyugodt
léptekkel ballagott be kunyhójába.</p>
<p>Az elhatározó szó ki volt mondva. Apa lett. Apai gondok komoly
felhője ült ki homlokára. Édes gondok, nehéz gondok! Édes a
gazdagoknak, nehéz a szegényeknek.</p>
<p>Addig csak hagyján, míg az éj be nem állt, míg a gyermek éhes
nem lett és nem fázott, hanem aztán?… Lapaj kétségbe volt esve.
Hiába kinálta az általa használt ételneművel, hiába takargatta be a
halinával; az nem kellett neki, ez nem melegítette eléggé. Egy
kecskét és néhány párnát kell szereznie minden áron, ha a föld alól
kaparja is ki.</p>
<p>Hanem könnyű azt elgondolni, amit kikaparni igen nehéz. Egy
kecske és párnák! Boldog Isten! Milyen vagyon volna az! A
gyermeknek mindig lenne friss teje és meleg ágya.</p>
<p>Egész éjfélig arról ábrándozott álomkerülte fekhelyén, majd
édelegve, majd kínosan, amint kis pártfogoltja nyugodt volt vagy
nyöszörgött. Éjfél után majdnem folytonossá vált a nyöszörgés s
Lapajból kínos elhatározást facsart ki.</p>
<p>Fölkapta a kis leányt a karjaiba, a dudát vállára s először
életében őrizetlenül hagyván a határt, majdnem oly sebes és oly
nagy léptekkel indult meg a falu felé, mint a tót mesék siető
óriásai, kik az egyik hegyről a másikra hágtak. <span class=
"pagenum"><a name="Page_106" id="Page_106">-106-</a></span></p>
<p>Hajnalban már ott kopogott az Éliás zsidó ablakán, ki ijedten
riadt föl a dörömbölésre.</p>
<p>– Kicsoda kend, odakünn? Minden jó lélek alszik ilyenkor. Mit
akar kend?</p>
<p>– Nyiss ajtót, Éliás, én vagyok, a Lapaj.</p>
<p>– Nyitom már, – hangzott belülről – dehogy nem nyitom. Ejnye no,
mi járatban van kend ilyen korán reggel? Nini, hát ez a gyermek?
Ilyen növény is terem már a lazokban?</p>
<p>– Az ám! De most ne kérdezősködjél, hanem gyujts tüzet a
kályhában és adj tejet: szaporán járjon a lábad!</p>
<p>Csakhamar vidám tűz pattogott s a gyermek jóizűen szürcsölte a
tejet.</p>
<p>– Éliás! – mondá Lapaj komoran, ujjával nagyot bökve az asztalon
fekvő dudán – eladom.</p>
<p>– Mit ad el kend?</p>
<p>Lapaj a világért sem birta volna kiejteni a száján azt a
fájdalmas szót most, csak reszkető kezével mutatott ismét a
dudára:</p>
<p>– Ezt itt! – szólt tompa, fojtott hangon.</p>
<p>– Micsoda? A dudát adja el kend? Most, mikor a kutyának sem kell
már? Akkor kellett volna verni a vasat, mikor tüzes volt, mikor
vevő volt; most már ütheti bottal a nyomát. Öt garas nem sok, de az
is kidobott pénz volna a kend dudájáért.</p>
<p>Istók arczán iszonyú levertség tükröződött e szavakra, szomorú
pillantást vetett a kicsikére, fejét lekonyítá és mélyen
sóhajtott.</p>
<p>– Pedig – hebegé szakgatottan, kalapját mélyen szemébe nyomva –
azt hittem, Éliás, azt gondoltam, hogy megveszed. Nincs semmi
egyebem, nagyon olcsón odaadnám. <span class="pagenum"><a name=
"Page_107" id="Page_107">-107-</a></span></p>
<p>– Nos! Ugyan mit kérne kend érte?</p>
<p>– Két párnát, egy derékaljat és – tette hozzá nagyfélénken,
mintha már maga is sokalná – egy eleven anya-kecskét.</p>
<p>Éliás az emberbaráti jóakarat gunyájába (rosszul állt neki)
öltöztette ravasz, rőt arczát.</p>
<p>– Tudja mit, kend? Mondok valamit kendnek. Mivel szeretem és
tisztelem kendet, s mivel ilyen korán reggel még a zsidó esze nem
tiszta s mivel tegnap nagyon összevesztem a feleségemmel, úgy hogy
most daczból erőnek erejével tönkre akarok jutni, adja ide kend a
tenyerét, kész az alku.</p>
<p>A kívánt dolgok csakhamar elő voltak teremtve. Istók könyezett,
mikor a dudától el kellett válnia örökre. Az ajtóból még egyszer
visszatért, még egyszer elfujta a legkedvesebb nótáját
utoljára.</p>
<p>Oly szépen hangzott, mint soha még. A Pokolka bőre igazi tündér
lett, mely az öreg Éliást is kevés hija, hogy tánczra nem
gyulasztotta, míg a gyermek arczára vidám, játszi mosolyt
ültetett.</p>
<p>Oly szép, ragyogó, oly üde volt ez a mosoly, hogy Lapaj láttára
egyszerre elfelejtett nótát, dudát, mindent, fölkapta a gyermeket
az egyik karjára, a párnákat a hóna alá, s vidáman ügetett velök a
«lazok»-ba.</p>
<p>Szép őszi reggel volt. A gyermek az egész úton gagyogott a
karján valamit, a kecske, mely előttük ment, mintha felelgetne rá,
egyet-egyet mekegett közbe, míg ő maga olyan szívesen hallgatta
mind a kettőt, mintha értené.</p>
<hr class="chap" />
<div class="chapter"></div>
<p><span class="pagenum"><a name="Page_108" id=
"Page_108">-108-</a></span></p>
<h2>JASZTRABÉK PUSZTULÁSA.</h2>
<p>Éppen ott kint ül az ambituson nemzetes Gerge István uram s
természetesen pipázik. Mert amikor nem pipázik, örökké káromkodik,
de minthogy mindig pipázik, tehát istenfélő kegyes ember.</p>
<p>Különben pedig a nemzetes úrnak valóságos mesterségéhez tartozó
eszköz a káromkodás, miután Gerge István uram már huszonöt esztendő
óta a vármegye csendbiztosa.</p>
<p>Még pedig olyan csendbiztos, kinek nemcsak hetedhét vármegyére
szól a híre, hanem kihat a külső országokba is.</p>
<p>Van ám ott ész bőven, ha nem néz is ki belőle; apró, szürke
szemű, rövidre nyírott haju öreg ember, szakállát, bajszát is
borotválja s lefelé álló orrával s hegyesedő állával madárhoz vala
hasonlatos az ő ábrázata.</p>
<p>De az igénytelen külső daczára is igazi oroszlán ő,
győzhetetlen, bátor és szívós. Réme a rablóknak, kevélysége a
tekintetes vármegyének, melyre ő miatta még a fölséges császár is
rászorult egy izben.</p>
<p>Valami nagyon fontos és tekervényes bűnügy volt az, mely iránt
maga a császár is igen érdeklődik <span class="pagenum"><a name=
"Page_109" id="Page_109">-109-</a></span> vala s melyet a bécsi
rendőrség hónapokig nem birt kinyomozni, úgy hogy az e miatt
haragra lobbant uralkodó, Reviczky Ádám uram ő nagysága tanácsára,
Gerge István ő kegyelmét hozatta föl a fényes birodalmi
székvárosba.</p>
<p>A bécsi rendőrfőnök alattomban gúnyosan nevetett a markába:</p>
<p>– No ’iszen, ez fogja majd kikutatni az ököraffairet, aki
mozdulni sem bír majd ezekben a czikk-czakkos utczákban! Jó
szerencse, ha az utczáról haza tud találni a vendéglői szállására.
Milyen gondolat az ő felségétől, egy ügyetlen táblabírót
szalasztani bele a szaglálásba ott, ahol a mi orrunk sem érzett meg
semmit?</p>
<p>A rendőrfőnök, hogy tökéletes legyen a magyar csendbiztos
fölsülése, megengedte magának azt ajuxot is, hogy felöltöztetett
két közönséges rendőrt csirkefogónak s lelkükre kötötte, hogy
lopják el a nemzetes uram klepszidra-óráját a zsebéből. Hadd
emlegesse meg Bécset holtig.</p>
<p>De bizony, mikor enemű rendeleteit osztogatná a derék úr,
egyszerre csak betoppan Gerge uram e szavakkal:</p>
<p>– Megvannak az ökrök, kolléga!</p>
<p>– Ne bolondozzon az úr! Hogy jött rá?</p>
<p>– Az az én titkom.</p>
<p>Ugyanazon ezer darab ökör volt ez, melyet Szatmármegye
ajándékozott természetben a franczia hadjárat viseléséhez I.
Ferencznek, amelyekkel nagyon furcsa história történt – a haláluk
után.</p>
<p>Ugyanis mind az ezernek csak ötszáz mázsa húsa lett az
élelmezési konzorczium kezei közt s csak százkilenczven darab
bőre.</p>
<p>Kitünt tehát, hogy egyik-másik állat nem volt <span class=
"pagenum"><a name="Page_110" id="Page_110">-110-</a></span> több 50
fontosnál s hogy nyolczszáztíz jámbor ökör bőr nélkül taposta
hajdan e földi élet sarát.</p>
<p>A császár dühös lett, rendőrfőnököt, vizsgálóbírót mozgásba hoz
szigorú parancsa, – de hasztalan! a katonaélelmező konzorcziumoknak
már akkor is majd annyi eszük volt, mint most, olyan sötétséggel
vették körül magukat, hogy abba ugyan ember legyen, aki
behasson.</p>
<p>Gerge az az ember volt; megérkezése után huszonnégy óra alatt
kisütötte, mi okozá az ezer, történeti nevezetességű tulok oly nagy
mértékű testi fogyatkozását. Kár, hogy nem tartozik ide ennek a
története.</p>
<p>Az ezer ökörről még csak annyit, hogy nemcsak a történelem
örökítette meg őket, nemcsak a «Pitaval» beszél felőlük, de még a
költészet is visszatér rájuk.</p>
<p>Midőn az uralkodó ezen kázus után nemsokára uj főispánt nevezett
ki Szatmármegyébe, a tekintetes megyei karok és rendek közt az az
elmés karmen kezdett czirkulálni:</p>
<div class="poem">
<div class="stanza"><span class="i0">«Ezer ökröt küldött Szathmár a
császárnak,<br /></span> <span class="i0">De a császár ezért csak
egyet Szathmárnak».<br /></span></div>
</div>
<p>Különben nem is ökrökről van itt szó, még kevésbbé ő
méltóságáról, a szatmármegyei főispánról, vagy az ottani tekintetes
karok és rendekről, hanem csupán a Bornemisza uram néhány
virtuscselekedetének elsorolásáról.</p>
<p>Számos bravur-vallatása forog közszájon otthonról is, melyek
közül nem utolsó három megátalkodott csavargó állapotának elmés
kifürkészése.</p>
<p>A főbíró semmire sem tudott menni velök. Úgy állt ott előtte
mind a három, mint egy-egy czövek, <span class="pagenum"><a name=
"Page_111" id="Page_111">-111-</a></span> némán, megrögzötten,
készek, hogy inkább szíjat hasítsanak hátukból, mintsem egy hangot
valljon valamelyik.</p>
<p>A főszolgabíró elunta a bajlódást három napon keresztül,
elküldte hát őket a csendbiztos úrhoz: hadd legyen egy kis
mulatsága annak is.</p>
<p>Gerge István uram éppen a nagy tanácsteremben diskurálgatott az
ülnökökkel, mikor a hajdu jelenté, hogy itt van a három néma,
kiknek már akkor híre járt a városban s kikről kalandosabbnál
kalandosabb mesék keringtek. Hallgatásuk a regényesség színeivel
foltozta meg rongyaikat. Széltében találgatták: kik lehetnek?</p>
<p>Nem a híres Zöld Marczi-e az egyik, vagy hogy Szellő Miska, az
Alföld banditája, hahogy nem maga a dánus királyfi kiséretével, ki
álruhában jött ide a Majornoky kisasszonyok kiismerésére – amint az
a népmesékben szokás.</p>
<p>– Hozd be őket! – parancsolá a hajdunak.</p>
<p>A három marczonaképű fiú előállott.</p>
<p>– Mi a neved? – kérdé az egyiktől. – Ki vagy?</p>
<p>Semmi felelet. Érzéktelen, kifejezés nélküli arczczal bámult
vissza a legény a tekintetes úrra, mintha nemcsak néma lenne, de
siket is.</p>
<p>– Hát ti ketten, kik vagytok?</p>
<p>Azok sem feleltek.</p>
<p>Gerge uram megvakarta az ajka alatt deresedő fiók-szakállt s
nyájasan mondá:</p>
<p>– Nem tesz semmit, édes fiaim; majd csak megösmerkedünk
lassankint.</p>
<p>Azután a hajdu felé fordult:</p>
<p>– Szólítson kend elő három pandurt!</p>
<p>Nyomban előállt mind a három. <span class="pagenum"><a name=
"Page_112" id="Page_112">-112-</a></span></p>
<p>– Ti pedig, édes fiaim, ha már nem akarjátok megmondani, kik
vagytok, én bizony nem erőltetlek, – szólt az ismeretlen
csavargókhoz – hanem oda fogtok állani a terem egy-egy szögletébe a
fal felé fordulva s mindenik mellé töltött fegyverrel a pandur,
azon utasítással, hogy ha mocczanni mertek addig, míg én nem
szólok, lőjjön agyon. Jó lesz-e, édes fiaim?</p>
<p>És hangja olvadó édes volt a nyájasságtól.</p>
<p>Azután csakugyan odaállította foglyait a tanácsterem egy-egy
szögletébe s maga karonfogván két megyei urat, elkezdett
gondtalanul föl s alá sétálni s mikor egész tűzzel demonstrálgatná
a napoleoni hadjáratok szükségét a korhadt Európában, úgy hogy
minden egyébről elfeledkezni látszék, ami még a világon van, –
egyszerre kiszakítá magát a két sétáló úr karjaiból s hatalmas
hangon kiáltá a terem közepén:</p>
<p>– Halbrechts!</p>
<p>Az ismeretes vezényszóra a három csavargó közül kettő gépiesen
megfordult.</p>
<p>– Ahá! Most már ösmerjük egymást. Kendtek reguláris katonák!
Milyen regementből valók kendtek?</p>
<p>Most már nem volt mit tagadni. A fiúk bevallották az egész
esetet: megunták a komisz katonakenyeret s úgy mentek el az
ezredtől, hogy a kapitány úrnak elfelejtették bejelenteni.</p>
<p>A főbíró úr nagyon csodálkozott, midőn alig félóra mulva, ime,
mind a három foglyát visszaküldi Gerge uram kivallatva, kettőt
ezredéhez leendő kisértetés czéljára való tekintettel (a fölvett
jegyzőkönyv hivatalos stilusa), a harmadikat pedig azért, hogy a
szentenczia kimondásáig küldje be abba a <span class=
"pagenum"><a name="Page_113" id="Page_113">-113-</a></span> fényes
épületbe, melyről varjú, holló hirdeti károgva, hogy ebben a nemes
vármegyében ez a legtágasabb, ez a legszükségesebb épület.</p>
<p>Tömve volt az gazemberekkel. Két évtizeden keresztül ugyancsak
derekasan benépesíté Gerge uram. Hivataloskodása első éveiben
egészen meg volt ingatva a közbiztonság. Nemcsak a burjánmódra
fölszaporodott benszülött rablók és betyárok garázdálkodtak, hanem
még a szomszéd megyék szegénylegényei is ide jártak olcsó
kalandokra.</p>
<p>Ilyen viszonyok között nem a régi praxishoz nyult az uj
pandur-hadnagy, mely már kezdett teljesen hasznavehetetlennek
bizonyulni: érezte, hogy valami ujat kell kigondolnia.</p>
<p>A régi praxis ugyanis az volt, hogy a csendbiztosok embere úgy
tett, mintha a rablókkal és tolvajokkal czimborálna, velök járt,
velök főzte ki a terveket, velök lopott, de azért mindent elmondott
a komiszárusnak. Ha ugyan mindent elmondott, mert e rendszer
mellett ritkán került valaki hurokra.</p>
<p>Gerge egyet fordított az ősi szokáson: nem saját emberét küldte
közéjük, hanem az ő emberüket fogadta magához. Ez pedig nem volt
senki más, mint a híres birkózó, Szlimák Matyej, a félelmes
Jasztrab tót rabló bandájából, mely, mint a legrégibb czég, nagy
renomméval birt úgy a rablók, a közönség, mint a tekintetes
vármegye előtt.</p>
<p>Gerge így szólt a kézrekerített Szlimák Matyejhoz:</p>
<p>– Kár az ilyen derék legénynek ott kint égni el a napon, ahol
senki se látja, az erdőben, ahol senki sem bámulja meg. Te bátor
ember vagy, fiam, Matykó, az Isten is katonának teremtett. Ott vón’
<span class="pagenum"><a name="Page_114" id=
"Page_114">-114-</a></span> a te helyed. Olyan ember vagy te, édes
szolgám, Matykó, hogy míg így a nemes vármegye a sarkadban, ott még
a király is kalapot emelne előtted.</p>
<p>Nagyot dobbant a Matyej szíve ettől a néhány szótól s mélyen
felsóhajtott:</p>
<p>– Az volna nekem jó, komiszárus uram!</p>
<p>– Ott mérik még csak marokszámra a dicsőséget… Hallottad-e
Kinizsi Pál esetét valaha? Mint molnárlegény ment a hadsereghez s
paraszthajszál hija, hogy nem mint király végezte.</p>
<p>Matyej lihegett a kéjtől, a lelkét édesen csiklandozta ez a
szőrmentes beszéd.</p>
<p>– Az csak a gyönyörű élet, fiam, Matykó, – vitte tovább a Matyej
képzeletét Gerge uram – ahogy a népmeséitek beszélik, zsírt ennél
ott folyvást száraz kenyér helyett s olvasztott vajat innál rá
szomjuságodban. Aztán mikor lefeküdnél aludni, kilencz közönséges
baka kergetné rólad a legyeket.</p>
<p>– Szerezzen be oda, komiszárus uram! – hörgé Szlimák Matyej
fojtott hangon.</p>
<p>– Nem olyan könnyen megy ám az, édes gyermekem, Matykó. Látod,
most még először elitélnek, azután lecsuknak vagy tíz esztendőre.
Tíz év mulva, ha élünk, majd beszélünk erről, csakhogy mi leszesz
te már akkor? Saját magadnak árnyéka.</p>
<p>Szlimák nagyon elszomorodott, szórakozottan tologatva lefelé,
fölfelé a rézcsattos, másfél arasznyi széles szíjat.</p>
<p>– Aztán nem lehetne ezen segíteni valahogy?</p>
<p>– Bizony bajos lenne, mert igaz, hogy úgy szeretlek, Matyej
fiam, magam sem tudom, miért, mintha édes testvérem lennél,
mindazonáltal az irnokom már beterjesztette a jelentést a
vármegyéhez, hogy el vagy fogva. <span class="pagenum"><a name=
"Page_115" id="Page_115">-115-</a></span></p>
<p>– Ez már hiba, nagy hiba – dünnyögé Matyej s borsónyi
izzadságcseppek verődtek ki a homlokán.</p>
<p>Gerge úgy tett egy darabig, mint aki gondolkozik, majd hirtelen
a Matyej vállára ütött, mintha egyszerre határozta volna el:</p>
<p>– Te nem vagy aljas ember, Matyej – mondá mohón és mégis
ünnepélyesen.</p>
<p>Matyej behunyta szemeit s egyet bólintott nagy, idomtalan
fejével, hogy ő nem aljas.</p>
<p>– Te nem fogsz engem megcsalni!</p>
<p>A rabló kezét nyujtotta Gergének, azt a kezet, melylyel éppen
tegnap nyúzta meg a lesti zsidótól lopott tehenet.</p>
<p>– Itt a becsületes parulám!</p>
<p>– Tudtam, hogy ember vagy a talpadon. Azért határoztam el, hogy
úrrá teszlek, hogy megtisztítlak a bűnöktől s amiként én veled
kezet fogtam, azonképp fog veled kezet a tekintetes vármegye is.
Hanem hát kézfogás nem lehet anélkül, neked is oda kell nyujtanod a
vármegyének a magadét…</p>
<p>– Hadd hallom – mondá Szlimák sötéten.</p>
<p>– El fogod beszélni minden esetedet, rávezetsz a társaid
tartózkodási helyére, hogy azokból is faraghassak valamit.
Elmondod, mit loptatok, hová tettétek stb. Visszamégy ujra a
Jasztrab bandájához, olyan jó czimborájuk leszel, mint eddig,
loptok, garázdálkodtok, s te azt aztán szombat esténkint, amikor
mindig hozzám jössz vacsorára, szögrül-végrül elbeszéled.</p>
<p>– Hát aztán? – sürgeti Szlimák, nagy, kidülledt szemeivel
mereven nézve Gergére.</p>
<p>– Egy évig szolgálod ilyen minőségben a vármegyét. Egy év mulva
letelik az utolsó szombat s <span class="pagenum"><a name=
"Page_116" id="Page_116">-116-</a></span> akkor én fölterjesztem
hasznos szolgálataidat a viczispánnak, s az fölment minden
üldözéstől.</p>
<p>– Hát aztán?</p>
<p>– Vagy magam viszlek ekkor a regementhez, vagy pedig te viszel
tőlem olyan ajánló írást a tüsződben, hogy nyomban megtesznek
káplárnak.</p>
<p>A Matyej szeme fölcsillogott s kérges tenyerét gyorsan
belecsapta másodszor is a Gerge markába.</p>
<p>– Áll a dolog, komiszárus uram. Eb, aki megbánja.</p>
<p>Úgy is lett. Matyej nem szegte meg, amit igért, hűségesen
referált a pandur-hadnagy úrnak mindenről, minélfogva a szegény
Jasztrab bandája nagyon megfogyatkozott egy félesztendő alatt.
Egyenkint fogták el főembereit, kiket Gerge uram könnyű szerrel
kivallatott, mert nagy zavarba hozta őket a mindentudóságával.</p>
<p>– Nos, fiam, mit loptál? – szokta a csendbiztos úr kérdezni
egy-egy kézrekerült ficzkótól.</p>
<p>– Semmit, tekintetes uram. Görbüljön meg az ujjam, ha nem
kénytelenségből voltam Jasztrabéknál. Én nem tartozom hozzájok.</p>
<p>– Engem el nem bolondítasz, kedves fiam, mert én mindent tudok,
s ha kérdezlek, azért teszem csupán, hogy lássam, mennyire szánod s
milyen töredelmességgel ismered be hibádat. Felesleges dolog
titkolnod! Hát nem te loptad el gyertyaszentelőkor a tiszteletes
uram malaczait? A hlinai akolból is te vitted el tavaly husvét
vasárnapján a nyolcz jerkét. Ott nyúztad meg őket a fekete
majorban, a nagy akáczfa alatt, a Madzag Istók késével, aztán ott
sütöttétek meg őket a Vreczjar bacsa bográcsában, a bőrüket
elraktátok a szurdoki molnár padlására, <span class=
"pagenum"><a name="Page_117" id="Page_117">-117-</a></span> mai
napig is ott van mind a nyolczé. Mondjak-e még többet?</p>
<p>– Nem, nem – sziszegé ilyenkor megsemmisülve a vallatott. –
Mindent tud… minden úgy történt.</p>
<p>Híre menvén a tót nép közt a mindentudó csendbiztosnak, iszonyú
rémület szállta meg a tolvajokat, rablókat és gazembereket. Az a
babona terjedt el, hogy Gerge uram megkente szemeit a
Szent-György-napja előtt talált százesztendős gyík májával, azokkal
az emberi testen keresztül belát a szívekbe s ott elolvassa a
láthatatlan betüket, melyekkel a cselekedetek vannak felírva.</p>
<p>Nem egyszer történt, hogy puszta gyanuból holmi lúdlopási
kalandokért idéztetett magához valakit s az egyszerre csak kezdte
kivallogatni, hogy hát, ha már egyszer idekerült a tekintetes úr
színe elé, úgyis mi türés-tagadás, a tekintetes úr úgyis tudja, ő
ölte meg a zeherei postást is.</p>
<p>Gerge ügyes rendszere rövid idő alatt megtisztítá az egész
felvidéket a rablóktól, csupán magát a vezért, Jasztrabot nem
lehetett elfogni: csel, ármány nem birta megejteni, mert ő legalább
is még egyszer olyan ravasz volt, mint a vármegye.</p>
<p>Ott garázdálkodott az erdőkben, a hegyek közt és nem lehetett
onnan lecsalni semmi módon. Ott pedig ő volt az úr, száz üldöző
pandur láttára még csak a szemöldöke sem rándult meg.</p>
<p>A regényes felföld volt a patrónusa s megvédelmezte előlük:
barlangok nyílása, sziklák repedése elfödte Jasztrabot üldözői
elől.</p>
<p>Elmondhatnám, milyen megfeszített és mégis hiú erőlködések
történtek kézrekerítésére, ha szót akarnék szaporítani, így azonban
csupán arra szorítkozom, hogy Gerge lázas dühbe jött mindannyiszor,
<span class="pagenum"><a name="Page_118" id=
"Page_118">-118-</a></span> ha egy-egy elfogatási kisérlet nem
sikerült, mert azt tartotta, míg a híres rabló szabadon van, ha
csak egymaga is, addig nincs helyreállítva a közbiztonság.</p>
<p>Egyszer, midőn összes pandurjait küldé ki a «laz»-okba Jasztrab
elfogatására s azok üres kézzel tértek meg, azt állítva, hogy maga
az eleven ördög sem bir vele, elsápadt haragjában.</p>
<p>– Egy ütet taplót sem érnek kendtek! Takarodjanak a szemem elől.
Magamnak kell elmennem.</p>
<p>S ezzel nyakába kanyarítva az ócska ősi flintát, melylyel a
hajdani Gergék nyúlakra vadásztak valaha, de melytől a hajdani
nyúlaknak, akik csak előtte álltak, sokkal kevésbbé kellett
félniök, mint a hajdani Gergéknek, akik fogták és elsütötték,
elindult egyes-egyedül Jasztrab borzalmas birodalmába, a «Lopata»
rengetegbe.</p>
<p>Az erdőnek volt egy «messzelátó» pontja; Gerge jól tudta Matyej
elbeszéléséből, hogy itt tartózkodik leginkább Jasztrab György,
mert már a hivatala is úgy kívánja, hogy ilyen pontrul nézegesse az
utasokat, keletre lelátva egész a «Motuz»-völgyig, északra a
klokovai keresztútig s e nagy területen mindazt észrevéve, amit a
jó szerencse zsákmányul eléje tologat.</p>
<p>Jasztrabot csakugyan ott látta messziről a kimagasló helyen
puskájára támaszkodni, mozdulatlanul, akár egy kőszobrot.</p>
<p>Ő is észrevette, hogy a vármegye kopóinak ura jön, tudta, hogy
ez nem hiába jön ide.</p>
<p>Eltünhetett volna ugyan előle igen könnyen, de a rablónak
tetszett az, hogy Gerge egyedül jön, mikor jöhetne ötven pandurral
is. Úgy érezte, valami tisztelet kifejezése ez az ő személye iránt.
A híres Jasztrab Györgygyel a híres Gerge akar kikötni.
<span class="pagenum"><a name="Page_119" id=
"Page_119">-119-</a></span> Igen jól van. Jasztrab György nem fog
kitérni a becsületes, egyenlő tusa elől, hanem bevárja nyugodtan,
ami következni fog.</p>
<p>– Add meg magad! – kiáltja Gerge már messziről. – Érted jöttem,
fiam. Magam jöttem érted, mert nem tartalak holmi kapczabetyárnak,
akit ha elfognak jó, ha el nem fognak, akkor is jó. Aztán egy ilyen
legény nem is adja ám meg magát a közönséges komisz pandurnak.
Ismerlek, édes fiam, kevély ember vagy, sokat adsz a becsületedre,
azért jöttem magam. Gyere no, ne bolondozz, Gyurka: úgy
megbecsüllek otthon, hogy anyád ölében sem volt olyan jó dolgod,
mint a kezem alatt lesz.</p>
<p>A rabló csak a fejét rázta s röviden felelt vissza:</p>
<p>– Ösmerlek, ördöngős csendbiztos és nem hiszek neked. Ne jőjj
közelebb, mert rád lövök!</p>
<p>Gerge azonban csak azért is közelebb ment. Már alig húsz lépés
választotta el őket egymástól.</p>
<p>Jasztrab megfenyegette izmos ökleivel, azután fölemelte
puskáját, czélzott s mind a két csövet elsütötte.</p>
<p>A kis emberke, a híres csendbiztos, rendületlenül fogadta a
golyókat, melyek közvetlenül a füle mellett süvítettek el, nem
hagyta el bámulatos lélekjelenléte egy másodperczig sem. Ennek
köszönhette diadalát. A lövés csattanásának pillanatában két
ólomgolyót vett ki zsebéből hirtelen s midőn a füst eloszlott s a
rabló odatekintett, hol Gergének holtan elterülve kellett volna
feküdnie, ott látta azt a leáldozó nap fénysugaraitól övezve,
büszkén állani, mint egy gladiátort, ki fölemelt kezében a két,
testébe küldött golyót mutatja.</p>
<p>– Ne kínlódj azzal a lövöldözéssel, Jasztrab fiam! – kiáltá rá
bátor, csengő hangon. – Kár <span class="pagenum"><a name=
"Page_120" id="Page_120">-120-</a></span> fogyasztani a puskaport!
Nem fog engem a golyó, édes Gyurkám. Most is megfogtam mind a
kettőt. Itt van ni, azon módon…</p>
<p>A mogorva rabló rémült tekintetet vetett a folyton közeledőre,
aztán nagy elkeseredve földhöz vágván széles tót kalapját, fojtott,
tompa hangon hörgé:</p>
<p>– Látom, hogy ördög vagy! Gyere hát, egyél meg. Megadom
magam.</p>
<p>S Gerge uram kézenfogva vezette haza a szilaj rablót, kivel
három vármegye nem tudott boldogulni.</p>
<p>Útközben megkinálta a dohányzacskójából, kicsiholt neki, aztán
mintha örök idők óta kenyeres pajtások lettek volna, szelid
szavaival kivallatta, mint egy gyermeket.</p>
<p>– De csak furfangos, nagyeszű ember vagy te, Gyurka! Ugy-e, te
törted fel a Motosiczky-pinczét?</p>
<p>– Bizony Isten, nem volt bezárva.</p>
<p>– Tudom, fiam! Hanem a bodonyi granáriumban is a te kezed
járt.</p>
<p>– Körömnyi hasznát sem láttam, zsizsikes volt a búza, a zsidó
nem akarta elvenni, csak a fuvardíjba. De még erre is, hogy
ráálljon, meg kellett vernem előbb.</p>
<p>– Mind jó volna az, édes fiam; csak azt az egyet ha nem teszed,
hogy agyonverted a nagyatyádat…</p>
<p>– Kinek mi köze hozzá! – pattant föl Jasztrab méltatlankodva. –
Hiszen az én tulajdon öregapám volt!</p>
<p>– Igaz, fiam… tökéletesen igazad van! Csakhogy, tudod, a
vármegye szörnyen bolondul veszi a dolgot.</p>
<hr class="chap" />
<div class="chapter"></div>
<p><span class="pagenum"><a name="Page_121" id=
"Page_121">-121-</a></span></p>
<h1>A JÓ PALÓCZOK.</h1>
<p><span class="pagenum"><a name="Page_122" id=
"Page_122">-122-</a></span></p>
<p><span class="pagenum"><a name="Page_123" id="Page_123"><br />
-123-</a></span></p>
<h2>A NÉHAI BÁRÁNY.</h2>
<p>Az napról kezdem, mikor a felhők elé harangoztak Bodokon.
Szegény Csuri Jóskának egész hólyagos lett a tenyere, míg
elkergette a határból Istennek fekete haragját, melyet a villámok
keskeny pántlikával hiába igyekeztek beszegni pirosnak.</p>
<p>Minden érezte az Isten közeledő látogatását, a libák felriadtak
éji fekhelyeiken és felrepülve gágogtak, a fák recsegve
hajladoztak, a szél összesöpörte az utak porát s haragosan
csapkodta fölfelé. A Csökéné asszonyom sárga kakasa fölszállt a
házfedélre és onnan kukoríkolt, a lovak nyerítettek az istállóban,
a juhok pedig egy csomóba verődve riadoztak az udvarokon.</p>
<p>Hanem a harangszó, mely fönségesen rezgett a viharban, egy kis
eső híján, s az is inkább használt, mint ártott, elfordította a
veszedelmet. A kisértetiesen szaladó búzavetések és kukoriczaszárak
megállottak, lassankint kitisztult az ég s csak a megdagadt Bágy
hömpölygő vize, mely szilajan, zúgva vágtatott a kertek alatt,
mutatta, hogy odafönn Majornok, Csoltó környékén nagy jégeső volt,
vagy talán felhőszakadás.</p>
<p>No, ha most ez egyszer ki nem csap az a patak <span class=
"pagenum"><a name="Page_124" id="Page_124">-124-</a></span> s ki
nem önti a bodokiakat, mint az ürgét, akkor mégis jó dolog
keresztény katholikus falunak lenni – lutheránus vidéken.</p>
<p>Megnépesült a part s itt-ott megvillant egy-egy ásó vagy kapa.
Az öreg Sós Pál még csáklyát is hozott. A gazdák barázdákban
eresztették le a folyóba az esővizet. Csak aztán vissza ne térjen
többedmagával!</p>
<p>Piszkosan hömpölygött alá az ár s a partok tömött fűzbokrairól
nemcsak a leveleket tépdelte le alul, de a kérget is lehámozta,
itt-ott kirepedt az olvadékony földből egy darab s elmált a vízben.
Hajnalra szélesebb csipke szeli majd a határt s a czikk-czakkjai is
ujak lesznek!</p>
<p>Gerendák, ajtók és mindenféle házi eszközök úsztak a hullámokon,
szakajtó, zsúp és ablaktábla. (Egész házakat mosott el a víz
valahol!) Azután jött egy petrencze, utána pedig valami
négyszögletes tuskót gurítottak a habok…</p>
<p>A holdfény éppen oda vágódott. Nem tuskó biz az, de tulipános
láda s nini, egész csuda, milyen szépen ül ott a tetején egy
piczike bárány.</p>
<p>Az ám, most, hogy ím a partnak hozza a szél, Tót-Perenye
Jánoséktól egészen jól látszik, amint két hátulsó lábát alászedve,
az első lábacskáival megkapaszkodik. Szép patyolatgyapjas, két
fekete folt van a hátgerinczén, piros pántlika a nyakában. Nagyon
szerethette valahol valaki!</p>
<p>Olyan türelmesen ül az ide-oda billenő jószágon, mintha
jószántából hajókáznék, s ha mekken is néha, csak azért, mert éhes.
Pedig itt még ehetik is, ha a láda bolondjában utóléri a
petrenczét. Nincs valami messze… amott fordul ni a Périék
pajtájánál! Nosza, szaladj hát utána, öreg láda! <span class=
"pagenum"><a name="Page_125" id="Page_125">-125-</a></span></p>
<p>Nézték egy darabig, hogy majd csak előbukkan a kanyarodónál, de
meg nem láthatták. Elnyelte nyilván a sötétség, vagy hogy talán Sós
Pál uram fogta ki útközben a csáklyával…</p>
<p>Hanem hát azt mondja ő kigyelme, hogy ott volt ugyan, de színét
se látta a jószágnak, ami úgy is van akkor, ha olyan módos,
tekintélyes ember állítja, ki már az idén is keveselte a mezőbírói
hivatalt, mert öregbíró lesz, ha élünk, esztendőre ilyenkorra.</p>
<p>Ámbátor, ha már szóba jött az a bárány, mégis furcsa eset, hogy
míg a felső végén mindenki tud róla, Sós Pálék kertjénél egyszerre
nyoma vész, az alsóvégiek közül már nem látta senki.</p>
<p>Amennyi itt a rossz nyelv, még mingyárt másnap, ott a hálaadó
misén is csak addig pihentek, míg az imádságos könyvek leveleit
nyálazták, ahol pedig az Úr kimélő kegyelmét kellett volna inkább
megköszönni, amiért nem sujtotta a falut… de amennyi itt a rossz
nyelv, százan is kinyujtják lapátnak, hogy a mások becsületét
hordják el rajta.</p>
<p>Nyomban neki estek a gyanusítással Sós Pálnak: csak ő húzhatta
ki, senki más, a ládát! Hanem ’iszen, az Isten nem alszik, rossz
tűz el nem alszik, nem marad ez annyiban. Kerül annak gazdája
akárhonnan!</p>
<p>Súgtak, búgtak, hogy (ugyan ki szopja az ilyeneket az ujjából?)
ennyi meg annyi tömérdek régi ezüst tallér volt a ládában.</p>
<p>Ami igaz, igaz, lehet az öregnek is tarka macskája, mert a
«nagyitalú» Mócsik György, a gózoni szűcs olyasfélét mondott a
minap ittjártában, hogy ebben a dologban, ha nem volna lakat az ő
száján… Ki tudhatja hát? De az már egyszer mégis bolond beszéd, az
ezüst tallérokról. <span class="pagenum"><a name="Page_126" id=
"Page_126">-126-</a></span></p>
<p>Nem volt abban a ládában egy veszett garas sem, hanem (ma már
tudjuk) benne volt a szép majornoki Baló Ágnes kelengyéje: három
perkálszoknya, négy szélből az egyik, hat olajos kendő, nyakba való
kettő, ezüst-csattos mellény, tíz patyolat-ingváll s azonfelül a
mente, meg egy rámás csizma, ujdonatuj, még a patkó se volt
ráverve. Szegény Baló Ágnes, benne volt abban a ládában
mindene!</p>
<p>Hogy az ár elmosta a csőszházat, elmosta a házasságot is. Gunya
nélkül nem léphet az oltárhoz szégyenszemre. Már mindene megvolt,
pedig beh keservesen, mint cseléd, szerezte, minden ruhadarabot
egyenkint. Szüretre lett volna meg a dolog, legalább úgy mondta az
utolsó szombaton maga a vőlegény, – de most már vagy lesz
valamikor, vagy sem.</p>
<p>Bezzeg a búbánat venné fel a Baló Mihály házát, ha a ház
megvolna, s ha nem éppen amiatt venné fel, mert a víz felvette.
Ágnes majd kisírja két ragyogó szemét, pedig legalább ő vigasztalná
azt a szegény Borcsa gyereket, kinek a báránya veszett el gonoszul,
a tarka Czukri bárányka, akivel együtt játszott, együtt hált… Jó,
hogy a czudar Bágy elöntötte a rétet is… úgy sincs már, aki selyem
füvét megegye, mert a kedves, az édes Czukri bárány oda lett…</p>
<p>Milyen szépen rázogatta farkát még az utolsó nap, ugrándozott
ott künn a verőfényen, Borcsa piczike tenyerét hogy megnyalogatta,
jámbor szemeivel nyájasan bámulta, mintha érezné, hogy utoljára
látja.</p>
<p>De hátha megkerül, hátha visszahozzák?</p>
<p>Jött is hetek mulva valami nesze az úszó ládának, <span class=
"pagenum"><a name="Page_127" id="Page_127">-127-</a></span>
amelyiken egy bárány ült, makacsul, mintha őrizné. Látták Csoltón,
sőt Még Bodokon is, körülbelül éjfélre vitte odáig a haragos
folyó.</p>
<p>No ez, ha úgy igaz, nem lehetett más, mint a Baló-lányok
kincse!</p>
<p>El is indult Baló Mihály azonnal. Majd kikeríti ő a lányai igaz
jószágát, ha térdig kopik is a lába.</p>
<p>S így esett meg a csúfság Bodokon, hogy a legmódosabb ember
házát kikutatták. Istenem, de csak nagy úr is a törvény! Maga volt
ott a bíró, meg a tizedes, mert Baló Mihály a pletyka után indulva,
a hatalomhoz fordult.</p>
<p>De nem volt foganatja: semmit sem találtak a Sós-portán.
Bosszúsan indult haza Baló, lányai egész a határig eleibe jöttek,
ha vásárba lett vón, se várhatnák jobban.</p>
<p>– Megvan-e a bárány? – kérdé Ágnes fojtott hangon. Jaj, dehogy
is merné a ládát kérdezni előbb! Még tán el is ájulna, ha hirtelen
azt hallaná, hogy megvan.</p>
<p>– Se a bárány, se a láda. Pedig mindent kikutatott a bíró annál
az embernél, akire gyanakszom.</p>
<p>Apróra elbeszélte, amit tudott. Ágnes a szép fejét rosszalóan
csóválta.</p>
<p>– Kend, az erős, a hatalommal ment ellene, most én megyek, a
gyenge, – szólt daczosan – és a furfang lesz a fegyverem.</p>
<p>Csak a gyermek nem szólt. Pedig még ő is ott volt: a
leggyengébb.</p>
<p>Egy hétig járt oda Ágnes, kutatott, fürkészett, fűt-fát
kikérdezett, Gózonban is megfordult, hol egy leánya van férjnél Sós
Pálnak, hátha ott lesz a ruha? De nem ment semmire, sőt még
tetejébe meg is betegedett, kocsin kellett érte menni Bodokra.
<span class="pagenum"><a name="Page_128" id=
"Page_128">-128-</a></span></p>
<p>Hát lám, hiába volt az Ágnes útja is. Nem segített sem a
hatalom, sem a furfang. A gonoszok ereje nagyobb ezeknél.</p>
<p>Hanem ha tán elindult volna az igazság, nem álruhában, nem
kerülő úton, nem pallossal, hanem csak puszta kézzel?…</p>
<p>Le kellett most már mondani a reményről is. Kár volt akár egy
szalmaszálat is keresztültenni ebben a dologban; mert csak
rosszabbra fordul.</p>
<p>Nemcsak a hozománya van oda a szegény Ágnesnek, hanem most már
az egészsége is.</p>
<p>Ahogy érte mentek, vánkost és dunyhát téve a kocsiülésbe,
Boriskát is magával vitte az öreg, hadd lásson egy kis világot ő
is. Nyolcz éves innen-onnan s még nem volt ki soha a faluból,
nagyon anyás… vagy mit is beszélek, hiszen régen nincs már anyja
szegénynek!</p>
<p>Nagyobb volt az ijedelem, mint a betegség, amint, nehogy a kocsi
megrázza, gyalog mentek mind a hárman a kövezett nagy utczán
keresztül, hogy a haranglábnál majd felülnek. Ágnes olyan könnyedén
lépdelt, hogy akár hazáig kibírná. Bizony Isten, kár volt a
kocsiért!</p>
<p>Hát amint a Csorba Gergelyéktől befordulnak, a Kocsipálék csűre
mögül egyszer csak szembe jön az egész előljáróság, meg a
főemberek, köztük Sós Pál uram is, ünnepiesen felöltözve, ujdonatuj
ködmenben, mely panyókára fogva lógott a válláról. Igaz biz’ a – az
uj templomot szentelték itt föl a mai napon.</p>
<p>– Nézd, Boriskám, nézd meg jól azt a hosszúhajú magas embert –
súgja kis hugának Ágnes, – az vitte el a Czukrit.</p>
<p>Éppen a községházához értek ő kegyelmeik, s <span class=
"pagenum"><a name="Page_129" id="Page_129">-129-</a></span>
minthogy Sánta-Radó Ferencz uram azt találta megjegyezni a födélre,
hogy uj zsúp kellene rá, megállottak a falu hatalmasai s műértőleg
nézegették az ócska eszterhajat. Már csak különös az, hogy minden
kopik a világon, még a községháza is!</p>
<p>Borcsa félénken nézte meg azt az embert, nagy kék szemei tele
lettek könynyel.</p>
<p>– Ne rángass hát! – förmedt rá Ágnes s eleresztette a kezét.</p>
<p>– Nem én… csak megrezzentem… Mintha a Czukrit láttam volna felém
szaladni a levegőben.</p>
<p>Eközben ők is odaértek a faluházához. Baló Mihály uram
dicsértesséket mondott és tovább ment, Ágnes nemkülönben. De nini,
az a bolond gyerek, a bizony odamegy egész közel s még meg is
szólítja azt a hatalmas embert. Ejnye no, mire való az!</p>
<p>– Bácsi! – szólt csengő, szelid hangon. – Adja vissza a
bárányomat!</p>
<p>A tanácsbeliek összenéztek. Kié vajjon ez a szép, szomorú arczú
leányka?</p>
<p>– Adja vissza a bárányomat! – ismétlé s a vékony gyermeki hang
úgy süvített a levegőben, mint egy parittyakő.</p>
<p>Sós Pál odanézett fanyarul, azután megigazította hátul
palóczosan fésűre fogott deres haját s nyájasan kérdé:</p>
<p>– Miféle bárányodat, fiacskám?</p>
<p>– Az én Czukri bárányomat, a két fekete folttal a hátán, piros
pántlikával a nyakában. De hiszen tudja maga nagyon jól…</p>
<p>– Nem láttam én a te bárányodat soha – szólt szemlátomást
kedvetlenedve. – Takarodj innen, azt mondom… <span class=
"pagenum"><a name="Page_130" id="Page_130">-130-</a></span></p>
<p>Aztán odafordult a tanácsbeliekhez:</p>
<p>– Biz ez már régi fedél, bíró uram, becsurog biz ezen…</p>
<p>– Be ám, – de a kelmed fedelén is nagyon becsurog, úgy nézem.
Alighanem lyukas az valahol, Sós Pál uram.</p>
<p>Fülig vörösödött ő kigyelme a bíró gúnyos vádjára.</p>
<p>– Esküszöm, bíró uram, ebben a báránydologban…</p>
<p>A gyermek bámészan nézte a jelenetet, amint ingerülten hátrább
taszítá ködmönét s kezét elővonván alóla, felemelte két húsos ujját
az égre.</p>
<p>– Esküszöm kendtek előtt, itt a szabad ég alatt, az egy élő
Istenre…</p>
<p>A gallér-zsinór megereszkedvén a rántásban, magától oldózott s a
nehéz új ködmön kezdett lassan-lassan lefelé csúszni, mígnem a
csipőktől egyszerre lecsapódott a földre.</p>
<p>Boriska sikoltva egy szökéssel termett a leesett
ruhadarabnál.</p>
<p>Mindenki ránézett. Még a vén Sós Pál szájában is ott akadt a
következő esküszó. Jó is, hogy ott akadt.</p>
<p>– Czukri, kis báránykám! – kiáltott fel a leányka
fájdalmasan.</p>
<p>Lehajolt. Fejecskéjét odaszorította, ahol a bélésen két barna
folt látszott…</p>
<p>Ügyes szűcsmunka és szép tisztára mosott báránybőrből volt az
egész bélés, hanem az ismerős közepe mégis a legkülönb.</p>
<p>A kis Baló Borcsa könyhullatásával még tisztábbra mosta.</p>
<hr class="chap" />
<div class="chapter"></div>
<p><span class="pagenum"><a name="Page_131" id=
"Page_131">-131-</a></span></p>
<h2>BEDE ANNA TARTOZÁSA.</h2>
<p>Mind együtt ültek a bírák. Ott künn a köd neki nehezedett az
idomtalan épületnek s szinte összébb szorítá annak falait, ráült az
ablakokra és elhomályosítá a jégvirágokat. Minek is ide a
virágok?</p>
<p>A teremben nehéz, fojtott levegő volt, ködmön és pálinkaszag s a
legfelső ablaktáblán csak lassan, lomhán forgott az ólomkarika.</p>
<p>A bírák fáradtan dőltek hanyatt székeiken, az egyik behúnyta
szemeit s kezét bágyadtan leeresztve, hallgatta a jegyző tollának
perczegését, a másik ásítozva dobolt irónjával a zöld asztalon, míg
az elnök, letolva pápaszemét orra hegyére, izzadó homlokát törlé
kendőjével. Szürke, hideg szemei fürkészve szegződtek az ajtóra,
melyen most távozik az imént letárgyalt bűnügy személyzete: a
beidézett tanuk és vádlottak.</p>
<p>– Van-e még odakünn valaki? – kérdi vontatott, hideg hangon a
szolgától.</p>
<p>– Egy leány – mondja a szolga.</p>
<p>– Hadd jőjjön be az a leány.</p>
<p>Az ajtó kinyílt és a lány belépett. Üde légáramlat surrant be
vele, mely szeliden meglegyintette <span class="pagenum"><a name=
"Page_132" id="Page_132">-132-</a></span> az arczokat s
megcsiklandozá a szempillákat: a vastag ködön át mintha egy sugár
is lopózott volna az ablakhoz és ott tánczolna a jégvirágok között,
megsokszorozva magát a tárgyalási terem falain és bútorzatán.</p>
<p>Takaros egy teremtés. Délczeg, arányos termet, melyre a kis
virágos ködmönke olyan módosan simult, mintha szoborra lenne öntve;
fekete szemei szendén lesütve, magas, domború homloka elborulva,
megjelenésében báj, mozdulataiban kecs, szoknyája suhogásában
varázs.</p>
<p>– Mi járatban vagy, gyermek? – kérdi az elnök közönyösen. (Az
ilyen merev, szigorú hivatalnoknak nincs érzéke semmi iránt.)</p>
<p>A lány megigazítja fekete kendőjét a fején és mély sóhajjal
feleli:</p>
<p>– Nagy az én bajom, nagyon nagy.</p>
<p>Hangja lágy és szomorú, a szívekig hat, mint a zene, mely, mikor
már elhal is, mintha még mindig zendülne a levegőben, elváltoztatva
mindenkit és mindent.</p>
<p>A bírák arcza nem oly mogorva többé, a király képe, meg az
országbíróé is odább, nyájasan integet neki a néma falról, hogy
csak beszélje el azt a nagy bajt.</p>
<p>Ott az írás, elmondja az; csakhogy azt még előbb meg kell
keresni a keblében, ki kell gombolni a pruszlik felső kapcsát s
kezeivel benyúlni érte.</p>
<p>Óh, a csúf kapocs! Ni, lepattant… leesett. Milyen elbűvölő
látvány, amint lehajol érte szemérmesen s az írás is kihull
onnan.</p>
<p>A kegyetlen szürke fej, az elnöké, elfordul, csak a nagy, kövér
kéz van kinyujtva az írás felé. <span class="pagenum"><a name=
"Page_133" id="Page_133">-133-</a></span></p>
<p>– Egy végzés – dünnyögi, amint szúró szeme elszalad az iraton. –
Bede Anna felhívatik, hogy félévi fogházbüntetését mai napon
megkezdje.</p>
<p>A lány szomorúan bólint a fejével s amint azt mélyen lesüti,
hátracsúszik rajta a gyászkendő s a gazdag, fekete haj egy vastag
fonata kioldózva ömlik arczára. Jobb is, ha eltakarja, mert ha
fehér liliom volt előbb, olyan most a szégyentől, akár a bíbor.</p>
<p>– Ma egy hete kaptuk az írást – rebegi töredezve. – Maga a bíró
uram hozta, meg is magyarázta az értelmét, édesanyám pedig így
szólt, szegény: «Eredj, lányom, a törvény törvény, nem lehet vele
tréfálni.» Hát én el is jöttem, hogy kiálljam a félesztendőt.</p>
<p>Az elnök kétszer is megtörölgeti a szemüvegét, mérges, hideg
tekintete fölkeresi a kollégák arczát, az ablakot, a padlót, a nagy
vaskályhát, melynek likacsos ajtaján szikrázó tűzszemek nézik
vissza mereven és azt morogja önkéntelenül: «A törvény
törvény».</p>
<p>Majd ujra meg ujra végigolvassa az idéző végzést, azokat a
kacskaringós szarkalábakat a fehér lapon: de bizony következetesen
azt mondják, hogy Bede Anna orgazdaság vétsége miatt félévi
fogságra van itélve.</p>
<p>A bádog-karika őrült sebességgel kezd forogni. Bizonyosan szél
támadt odakünn, aminthogy rázza is már az ablaktáblákat s mintha
valakinek a hazajáró lelke volna, rideg borzongatást keltve,
besüvít a nyílásokon: «A törvény törvény».</p>
<p>A kegyetlen fej helyeslést bólint a túlvilági hangnak, a nagy,
kövér kéz pedig a csengetyűt rázza meg a törvény-szolgának:
<span class="pagenum"><a name="Page_134" id=
"Page_134">-134-</a></span></p>
<p>– Kisérje ön el Bede Annát a fogházi felügyelőhöz.</p>
<p>A szolga átveszi az iratot, a lány némán fordul meg, de piczi
piros ajka, amint görcsösen megmozdul, mintha szavakat keresne.</p>
<p>– Talán valami mondanivalód van még?</p>
<p>– Semmi… semmi; csak az, hogy én Erzsi vagyok, Bede Erzsi, mert
tetszik tudni, a testvérnéném, az az Anna. Ma egy hete temettük
szegényt.</p>
<p>– Hisz akkor nem te vagy elitélve?</p>
<p>– Óh, édes Istenem! Hát miért itélnének el engem? Nem vétek még
a légynek sem.</p>
<p>– De hát akkor minek jösz ide, te bolond?</p>
<p>– Hát úgy volt az, kérem, hogy mialatt «ez a dolga» a király
tábláján járt, meghalt. Mikor kiterítve feküdt a virágos kamrában,
akkor jött ez a parancsolat a «félesztendő miatt», hogy mégis ki
kell állani. Óh, mennyire várta! Beh jó, hogy nem birta kivárni.
Nem ezt várta…</p>
<p>Könyei megerednek a visszaemlékezésben, alig birja
folytatni:</p>
<p>– Amint ott feküdt mozdulatlanul, becsukott szemekkel, örökre
elnémulva, megsiketülve, megigértük neki az anyámmal, mindent jóvá
teszünk, amit a szeretője miatt elkövetett. (Mert nagyon szerette
azt a Kártony Gábort, miatta keveredett bűnbe.) Azt gondoltuk
hát…</p>
<p>– Mit, gyermekem?</p>
<p>– Azt, hogy legyen meg a teljes nyugodalma a haló porában. Ne
mondhassa senki, hogy adósa maradt: édes anyám a kárt fizeti ki, én
meg a vármegyénél szenvedem el helyette azt a félesztendőt.
<span class="pagenum"><a name="Page_135" id=
"Page_135">-135-</a></span></p>
<p>A bírák egymásra néznek mosolyogva: «Milyen naiv, milyen együgyű
lány!» Az elnök arcza is, mintha nem volna már olyan szertartásosan
hideg. Sárga kendőjével nem is annyira a homlokát törli, talán
lejebb valamit…</p>
<p>– Jól van, lányom, – szólt halkan és szeliden, – hanem megállj
csak, most jut eszembe…</p>
<p>Széles tenyerét homlokára tapasztja s úgy tesz, mintha
gondolatokba mélyedne.</p>
<p>– Igen, igen, nagy tévedés van a dologban. Hibás írást küldtünk
hozzátok…</p>
<p>Nagy, mélázó szemeit élénken emeli fel a lány az öregre s mohón
szól közbe:</p>
<p>– Lássák, lássák!</p>
<p>Olyan fájós szemrehányás van hangjában, hogy az öreg elnök
megint a zsebkendőhöz nyúl. A kegyetlen ember egészen el van
érzékenyülve. Odalép a lányhoz, megsimogatja gyöngéden azt a
holló-hajat a fején.</p>
<p>– Odafönt máskép tudódott ki az igazság. Eredj haza, lányom,
tisztelem édes anyádat, mondd meg neki, hogy Anna nénéd ártatlan
volt.</p>
<p>– Gondoltuk mi azt! – suttogá s kis kezét szívéhez
szorította.</p>
<hr class="chap" />
<div class="chapter"></div>
<p><span class="pagenum"><a name="Page_136" id=
"Page_136">-136-</a></span></p>
<h2>PÉRI LÁNYOK SZÉP HAJÁRÓL.</h2>
<p>Hát bizony a Péri lányok híres aranyszőke haja inkább ne nőtt
volna soha olyan hosszúra, olyan szépnek, tömöttnek, inkább
változott volna lennek, vagy hullott volna ki egyenkint.</p>
<p>Len ha lenne, patyolatnak fonnák, ha kihull, azt hitte volna a
föld, ahova leesett egy-egy szál, hogy mennyei-fű s meghozná uj
tavaszkor megkétszerezve.</p>
<p>Hanem így mi történt. Szegény öreg Péri!… de minek is eresztette
el őket hazulról felügyelet nélkül olyan messze földre?</p>
<p>Valahol a Cserháton aratott részből a két szép hajadon. Ott
esett meg a nagy szégyen.</p>
<p>Kati, a nagyobbik, sarlóval dolgozott, míg a kis Judit csak a
markot szedte össze kévékbe, amiket aztán a hetyke Csató Pista
kötögetett össze utána izmos kezeivel s valahányszor lehajolt a
leány, kibontott úszó haja is éppen olyan volt káprázó szemében,
mintha aranyfelhővé lett búzakéve lenne.</p>
<p>Aztán meg a búzakévék lettek olyanok, mintha mindenik a Péri
Judit szőke haja volna.</p>
<p>Pedig Csató Pistának nem szabad ilyen kétfélekép látni, házas
ember már s nem is utolsó <span class="pagenum"><a name="Page_137"
id="Page_137">-137-</a></span> asszony a felesége, ott az a magas,
délczeg, a Péri Kata mellett. (Ni, bizony megvágja a kezét a
sarlóval!) Olyan nyugtalanul nézeget vissza a férjére. Vagy nagyon
szereti, vagy nagyon gyanakszik.</p>
<p>Karikában nyiszál a sarló az aratók kezében, ropog a
kalász-szár, nagyobbodik a tarló s nyitva marad rajta a
madárfészek; a piczike sárga fürjek kíváncsian nézegetik, hova lett
az árnyékos szalmaerdő? Hát még szegény anyjuk, hogy elcsodálkozik
majd?</p>
<p>Judit leoldá fejéről a kendőt és a fészekre terítette. Arról
majd ráakad, mikor este hazamennek, – addig pedig hadd tartson
nekik árnyékot.</p>
<p>Pista azonban elvette onnan és a keblébe rejté. Beh édes kendő
volt. Égette, csiklandozta. Rajta volt még a kis madárfiak melege s
annak a selyemhajnak az illata.</p>
<p>– Teszi kend vissza azt a kendőt mingyárt! – förmedt rá Judit
haragosan.</p>
<p>– Odadom egy csókért! – lihegte Csató Pista szenvedélyesen s
olyat csavarított a gerczén, hogy hatfelé szakadt.</p>
<p>– Menjen! Nem szégyenli magát?! – mondá Judit elpirulva. –
Inkább sohse lássam azt a kendőt.</p>
<p>Elfordult durczásan, mintha neheztelné a vakmerő szót. No
bizony, nem a világ, hadd vigye el, van még ott elég kendő, ahol ez
volt.</p>
<p>– De jó dolga is van a madárnak! – sóhajtott fel Pista.</p>
<p>Judit nem kérdezte meg, miért van jó dolga. Hallgatott.</p>
<p>– Más fészket rakhat, ha az egyiket megunta.</p>
<p>Judit nem kérdezte meg, mire érti; lesütötte a fejét.
<span class="pagenum"><a name="Page_138" id=
"Page_138">-138-</a></span></p>
<p>Másnap is hiába kérte Pista a csókot, hanem mikor aztán
harmadnapon haza indultak, lent a tisztáson, hol a füzes eltakarta
őket a hátul jövő aratók elől, egyszerre átkapta a Judit
darázs-derekát s el nem bocsátá addig, míg egy parázs csókkal ki
nem váltotta kendőjét.</p>
<p>No bizony, nem a világ, van ott még elég csók, ahol ez az egy
termett.</p>
<p>Pista pedig nevetett magában: «ha már egyszer peregni kezd a
kalász szeme, megérett egészen.»</p>
<p>Aztán így szólt hangosan:</p>
<p>– Mikor az éjfélt kiáltják, légy a csalitosban a templom mögött.
Én már előbb ott leszek.</p>
<p>A leány ijedten nézett hátra.</p>
<p>– Lassabban beszéljen! Hátha meghallották?</p>
<p>– Mezitláb gyere el, – suttogta – át ne ázzon a csizmád; arról
megtudnák reggel. Rövid szoknyában légy: csatakossá tenné a hosszút
a harmat.</p>
<p class="center">*</p>
<p>… Négyesével, ötösével feküdtek a lányok, asszonyok az asztag
mögött. Éj betakarta a bájos képet. Csak a csillagok nézték fenn,
mialatt a szép szemek behunyódtak idelenn. Csillagoknak mindig kell
lenni.</p>
<p>Kakasszó előtt felébredett egyszer Péri Kata, közbül feküdt
Juditnak és Csatónénak; észrevette, hogy egyik sem alszik.</p>
<p>Csatóné vánkosa alól, amint hánykolódék, valami fényes tárgy
csúszott ki. – Kata megtapogatta: olló volt. «No, ez bizonyosan
babonát csinált most.»</p>
<p>Kakasszó után ismét fölébredett Péri Kata, de csak a hült helye
volt Juditnak, Csatónénak. Elrémülve <span class="pagenum"><a name=
"Page_139" id="Page_139">-139-</a></span> ugrott fel, hová lehetett
a húga? Mintha zürzavaros hangokat is hallana onnan, ösztönszerűen
a csalitos felé futott, hol megtalálta Juditot élettelenül
összerogyva.</p>
<p>Köröskörül a fű mintha arany hímmel lenne kivarrva, a Judit
hosszú haja csillogott rajta. Le volt vágva tövestől. Bosszúálló
kéz feldobta az egész csomót a levegőbe, szellő felkapta s mintha
egy széthasogatott üstökös csillag foszlányai lennének, pajkosan
szétszórta a hajszálakat. A megtaposott füvek elismerték
testvéreiknek s szelíden engedték maguk közé fonódni.</p>
<p>Kati mindent megértett.</p>
<p>– Kelj fel! Menjünk innen! Haza vezetlek apánkhoz.</p>
<p>De csak a szomszéd városkáig mehettek, Judit lázba esett,
napokig kellett feküdnie idegenek között messze a falujoktól. Kati
meg ápolta, gondoskodott róla.</p>
<p>Mikor minden pénze elfogyott, még a fölösleges ruhadarabok is,
nem volt már egyéb gazdaságuk, csak az a haj, amit Kati szedett
össze a csalitosban, az a szép, aranyos haj, melybe a Csató Pista
szíve belefonódott s melyet a Csatóné ollója levágott; vagy hogy
csak a fele annak a sok hajnak. Ha szégyen lehetett abból, ami
gyönyörűség volt, hátha lehetne belőle még pénz is.</p>
<p>Kati remegve, reménykedve nyitott be a zsidó boltoshoz.</p>
<p>– Vegye meg ezt a hajat! Egy beteg testvéremé volt. Orvosságra
van szüksége és nincs pénzünk. De vegye meg tüstént. Sietnem kell.
Egyedül hagytam.</p>
<p>Vállat vont a boltos, nem használhatja, mert <span class=
"pagenum"><a name="Page_140" id="Page_140">-140-</a></span>
egymagában nagyon kevés, arra pedig nagyon különös színű, hogy
összekeverhetné más hajjal, hanem mivel a Katinak is szakasztott
olyan haja van, a kettőt együtt megveszi jó pénzen.</p>
<p>A lány elhalványult, szomorú pillantást vetett a tükörbe,
sóhajtott és lehajtotta szép fejét, mint a búzakalász a sarló
alá.</p>
<p>Lihegve ért haza nemsokára, de a beteg nem volt már egyedül. Az
öreg Péri járkált sötéten fel s alá a szobában. Eljött, ide talált;
a hír megsúgta neki, mi történt, s a keserűség útra készté.</p>
<p>– Hová lett a húgod koronája? – kérdé a belépőtől dühösen.</p>
<p>– Levágták! – szólt Kati daczosan, az ágyhoz lépve, mintha el
volna készülve megvédni azt, ki eszméletlen fekszik benne.</p>
<p>Péri elballagott, majd egyszerre vadul szegződtek megüvesedett
szemei Katira.</p>
<p>– Hát a te hajad hová lett?</p>
<p>– Levágtam! – mondá félénken s kivette az orvosságos-üveget a
köténye alól.</p>
<p>Sóhajtott az öreg, azután sokáig nézte, nézte a két szép lány
közül hol az egyiket, hol a másikat. Az egyik, aki ott áll, olyan
piros, mint a rózsa, a másik, aki ott nyög, olyan fehér, mint a
liliom.</p>
<p>És mégis a rózsát sajnálta meg <i>elébb</i>. Hozzá ment,
megsímogatta azt a csitri fejecskét gyöngéden, szeretettel:</p>
<p>– Szegény Katám! A te hajad kinő még!</p>
<hr class="chap" />
<div class="chapter"></div>
<p><span class="pagenum"><a name="Page_141" id=
"Page_141">-141-</a></span></p>
<h2>A KIS CSIZMÁK.</h2>
<p>Keskeny, szürke felhő-foszlányok úsznak a környék fölött. Nagy
égiháború lehetett az éjjel, esővel, viharral, villámlással vegyes.
Látszik is a nyoma mindenfelé, a fák gallyai le vannak tördelve,
faleveleken, fűszálakon esőszemek csillognak, a templomsoron a nagy
garádban zuhog a víz. Vőneki János uram portáján egész tócsák
állanak, a Zákó Mihályék kertjében pedig – éppen az imént mesélte
Mihók Magda, – a madárfészket is lemosta a fárul a zuhogó
zápor.</p>
<p>Köd gömörödik a sár fölött, átlátszó és fehéres, mint a
muszelin-ruha, a falusi kémények füstje fölfelé száll, megannyi
jele, hogy már nem lesz eső, bár az ég morcsos, borús még, akár a
Bizi apó arcza, ki meghajolva, ingadozó léptekkel megy a hosszú
utczán Szűcs Istókkal, a kőművessel.</p>
<p>Hogy összeesett az öreg! Nem is csoda, csövestől éri a
veszedelem. A lánya meghal, ökrei fölfujódnak, csűre, asztagja
megég, lovait elhajtják a szegénylegények.</p>
<p>Hanem érzi is a súlyát az Isten «másik» kezének, ha nem tudta
megbecsülni a jobbikat. Bezzeg kellemeztetné most már magát ő szent
felsége <span class="pagenum"><a name="Page_142" id=
"Page_142">-142-</a></span> elött, mióta a legény fia is halállal
vívódik, megfogadta, csak arra való lesz a vagyona, hogy jót tegyen
vele.</p>
<p>De bizony hidegen fogadják az egek. Valóságos csoda történt.
Mikor a Mária-képet hozták, amit a templomnak vett, – leszakadt a
szekér alatt a Bágy hídja, ló odaveszett, kocsi, kép dirib-darabra
zúzódott.</p>
<p>Az emberek az udvarukról és a kerítések mögül nézik, amint
végigmegy a hosszú krispinben, apró, kopasz fejét a váll-lapoczkái
közé húzva.</p>
<p>– Csiba te, ne te, – veszi föl a szót Böngér Panna – legalább
már ti ne bántsátok. Eleget veri az Isten. Ugyan tegyen, lelkem,
egy-két hasábot az üst alá, míg megkavarom.</p>
<p>– Nedves ez a tüzelő – veszi át a szót özvegy Csupor Mátyásné. –
Az én időmben még a fa is jobban égett, Panna. Hanem ez a Bizi
dolga! Tudod-e, mi történt megint az éjjel?</p>
<p>– Talán a kőkereszttel a temetőben?</p>
<p>– Beleütött a mennykő, lelkem. Összetörte. Pedig csak tegnap
állították föl nagy költséggel.</p>
<p>– Óh, óh! – hüledezék Böngér Panna. – Akkor bizonyosan
odamennek. Eredj csak, kis Andris, nézz utánuk, fiam, hova
fordulnak el a savanyú-kúttól?</p>
<p>A «falu gyermeke» (úgy hítták a szelíd képű, anyátlan-apátlan
fiút) ott guggolt az udvar közepén, a lekvárfőző-katlan mellett,
ami igen irigylendő állapot volt reá nézve, mert nemcsak a lábait
melengethette a tűznél (csípős az idő egy kicsit), hanem a jószívű
Böngér Panna a kóstolást is engedte.</p>
<p>Hogy most már ott kell hagyni a vén Bizi miatt ezt a nagy
boldogságot! <span class="pagenum"><a name="Page_143" id=
"Page_143">-143-</a></span></p>
<p>Kelletlenül kullogott utánuk. Csakugyan a temetőbe mentek.</p>
<p>Az asszonyok igazat mondtak, a gyönyörű piros kőkereszt ott
hevert két darabban a sárguló pázsiton. Nini, hova lettek az
aranyos betük! «Isten dícséretére emeltette Bizi József». Éppen a
betűknél, derékon törte ketté nyilával az Isten, mintha mondaná:
«Nem kell a dícséreted, Bizi József, a Mária-kép sem kellett, ez
sem kell».</p>
<p>Az öreg ember elkapta fejét a földről, hol adománya széttörve
hevert és nem mert fölnézni az égre sem, ahol olyan nagyon
haragusznak rá. Révedező szeme a gyermeken akadt meg, mintha annak
a boglyas feje lenne közbül égnek-földnek.</p>
<p>András a kőrisfának dűlt s az ittas, kövér temetői földbe
besüppedt lábait fölváltva emelgetve, bámész kiváncsisággal nézte
Biziéket.</p>
<p>– Menjünk innen – mondá Istók.</p>
<p>– Hát a kereszttel mi történjék? – kérdé Bizi fojtott hangon. –
Összeragasztod?</p>
<p>– Nem én! – viszonzá Istók tompán. – Amit az Isten ujja
összetört, azt nem szabad az ember ujjainak összeilleszteni.
Bizony, kigyelmedet meglátogatta az Isten…</p>
<p>Az öreg ember fogai összevaczogtak.</p>
<p>– Hiszen, ha csak látogatna! – kiáltott föl keserűen – ő már
nálam lakik, Istók, állandóan nálam lakik.</p>
<p>– Tűrni kell, Bizi uram!</p>
<p>– Pedig hidd el, Istók, nem vagyok rossz ember.</p>
<p>– Fösvény volt kelmed, szívtelen, gőgös. A világ elejének
képzelte magát. Aztán, valljuk meg az igazat, uzsorával szerezte
kincseit. <span class="pagenum"><a name="Page_144" id=
"Page_144">-144-</a></span></p>
<p>– Nem becsülöm már őket semmire – hörgé. – Fázom, reszketek.
Valami rossz előérzetem van. Mintha marokkal fogná össze valaki a
szívemet. Meglásd, ismét szerencsétlenség vár reám… Óh, te
kifogyhatatlan Isten, mivel engeszteljelek meg?</p>
<p>Elhagyták a temetőt.</p>
<p>– Hej, ni! – kiáltott föl Istók. – Hát ez a poronty mindig a
sarkunkban van! Milyen vörösek a lábszárai a hidegtől! Takarodsz
innen mingyárt, te kölyök!</p>
<p>– Ne kergesd azt a gyereket, Istók. Olyan jól esik, hogy itt
látom mellettünk. Gyere idébb, kis fiam!</p>
<p>Az öreg arra gondolt, hogy abból a borús égből egyszerre
lepattanhat még egy villám, de csak akkor, ha már az a gyerek itt
nem lesz.</p>
<p>– No, gyere hát közelebb!</p>
<p>– De csak hadd menjen haza, – véli Istók – megveszi a lábát az
Isten hidege!</p>
<p>– Miért nem húztál csizmát, te fiú – kérdi Bizi uram
szelíden.</p>
<p>– Nincsen csizmám – mondá a gyerek szomorúan.</p>
<p>– Hát miért nem varrat apád?</p>
<p>– Nincsen apám! – felelte közönyösen.</p>
<p>Ez a közönyös szó fogta meg Bizi apót. Hogy nevekedik ez föl, ha
még a szeretetet sem ösmeri?…</p>
<p>Szótlanul megfogta a kis András kezét s vitte magával végig a
nagy utczán, le egész a templom mellé.</p>
<p>Ott aztán benyitottak egy házba, amelynek kapujára két
sarkantyús csizma volt kifestve aranyos rojtokkal s a következő
aláírással: «Filtsik István csizmadia-mester». <span class=
"pagenum"><a name="Page_145" id="Page_145">-145-</a></span></p>
<p>– Mérjen ennek a gyereknek egy pár csizmát, Filtsik uram, az én
kontómra! – mondá Bizi apó.</p>
<p>Filtsik megnézte a gyereket s így szólt:</p>
<p>– Éppen van egy ilyen kis csizma készen. Fölteszem a bundámat
egy ócska lajbi ellen, hogy jó lesz.</p>
<p>A kis csizmát előhozták, csakugyan jó volt: mintha a lábára
öntötték volna.</p>
<p>A gyerek örült neki, ragyogó mosoly ült ki arczára s vígan
kopogott az öreg után a pitvarba.</p>
<p>Ott künn ezalatt eloszlottak a felhők. Mikor Bizi apó kilépett
az udvarra, a napfény elöntötte szomorú arczát, az égbolt nyájasan
mosolygott. A füvek nevettek rá az úton, sőt még a meggyűlt
esővizek is.</p>
<p>Mintha uj levegőt szívott volna be, könnyebben érzé magát.</p>
<p>– Add ide a kezedet, fiam! Olyan jó meleg kezed van. Eljösz-e
hozzám?</p>
<p>A gyermek a csizmáit nézte gyönyörködve s így szólt:</p>
<p>– A lekvárfőzéshez szeretnék menni!</p>
<p>– Nem, te velem jösz. Ime, itthon vagyunk már, itt lakunk ebben
a cserepes házban.</p>
<p>A kapuajtóban a kocsis várta azzal a hírrel, hogy az ellopott
lovak megkerültek, a fia már túl van a veszélyen.</p>
<p>Bizi apó hálateljesen nézett föl az égre.</p>
<p>Milyen messze van és mégis milyen közel…</p>
<p>Egy pár kis csizmával meg lehet járni egy óra alatt…</p>
<hr class="chap" />
<div class="chapter"></div>
<p><span class="pagenum"><a name="Page_146" id=
"Page_146">-146-</a></span></p>
<h2>TIMÁR ZSÓFI ÖZVEGYSÉGE.</h2>
<p>Ezek a kedves kis portékák, ezek a szőke asszonyok, olyan
szelídek, olyan jók, mint a bárányok. Legalább ez a Timár Zsófi, ez
egészen olyan.</p>
<p>Mióta férjhez ment, csak a mosolyát láthatni. Azelőtt a boldog
mosolyát, most a fájót.</p>
<p>A boldogságával nem volt terhére senkinek, a fájdalmával
sincsen. Nem kérkedett, nem panaszkodik. Hanem az a fehér arcza, az
a mindig fehérebb arcza, elbeszéli mindennap mindenkinek, amit
úgyis mindenki tud.</p>
<p>Itt hagyta a férje kegyetlenül, gonoszul. Pedig derék fiatal
ember volt, a legdolgosabb, legügyesebb ács a környéken; ki hitte
volna, hogy megcsalja azt az áldott, kedves asszonyt, két hamis
szem éjszakája hogy annyira megfeketíti a lelkét… s elmegy azzal a
másik nővel a világba elkárhozni.</p>
<p>Hírét sem hallotta, ki tudja, merre mentek; út pora, melyben
nyomuk veszett, el nem beszéli, szellő nem árulja el, hol vannak,
suttogó lombok nem mondják meg értelmesen, pedig arról
beszélnek.</p>
<p>Csak legalább egy szót mondott volna, mikor elment Bágyról, nem
fájna úgy a szíve annak a <span class="pagenum"><a name="Page_147"
id="Page_147">-147-</a></span> szép szőke asszonynak, akinek most
az a neve, hogy «szalma-özvegy». Ha legalább megcsókolta volna még
egyszer, ha hidegen is, ha erőltetve is és így szólt volna: «Engem
te már nem látsz soha többé: mást szeretek, annak adom az
életemet».</p>
<p>Hanem lopva mentek el, össze voltak beszélve. Elment és nem jött
vissza. Pedig már egy éve, egészen egy éve.</p>
<p>Visszajön. Óh, bizonyosan visszajön. Péter nem rossz ember. A
szíve mindig jó volt, nem lehet végképp elromolva; az a személy
elvehette az eszét, bevehette magát a szívébe; hanem olyan az csak,
mint a hamis festék, az idő kiszívja, meghalványítja; vissza fog ő
térni.</p>
<p>Timár Zsófi remélt s mikor az olló varrás közben kiesett a
kezéből, mindig felsóhajtott, óh bár csak a földbe szúródnék; mikor
repülő szarkát látott az ablakból, mindig felsóhajtott, óh, bárcsak
az ő kerítésükre ülne rá.</p>
<p>De az olló sem akart hazudni, a szarka-madár sem…</p>
<p>Esténkint a küszöbre ült ki, onnan el lehetett látni
messze-messze a kígyózó országúton, egészen odáig, hol már a felhők
lába lóg le.</p>
<p>A szép, halovány arcz fölé ernyőt csinált kis kezéből s úgy
bámult arra a nagy, titkos lapra, amelyről, mint egyes betük,
bontakoznak furmányosszekerek, utazó, vásárosok, vándorok és a jó
Isten tudná elmondani, kik még.</p>
<p>A falubeliek sokszor mentek el mellette, köszöntek is neki, de
észre nem vette.</p>
<p>– Zsófi az urát várja! – suttogták egymás közt és még nevettek
is hozzá.</p>
<p>Pedig mégis szegény Zsófinak volt igaza. Az ő <span class=
"pagenum"><a name="Page_148" id="Page_148">-148-</a></span> szíve
többet tudott, többet sejtett, mint amennyit az egész világ
bölcsesége megmondhatna.</p>
<p>Amint egy délelőtt a dohány-palántát öntözné nagy gonddal (ha
megjön a gazda, legyen mit füstölnie a télen), ragyás öreg asszony
lépett be az udvarra: üzenetet hozott.</p>
<p>– A férjedtől jövök, Zsófi. Arra kér, bocsáss meg neki,
megbánta, amit tett. Ott dolgozik a harmadik faluban, Gózonban: a
bádog-tornyot reperálják. Ő maga nem mert eljönni, félt, nagyon
haragszol. Ha megbocsátasz neki, jőjj el hozzá, azt üzeni.</p>
<p>– Menjünk! – mondá a szelíd szőke asszony.</p>
<p>A fekete kendőt leoldotta s piros olajosat kötött fel az útra.
Péter kedvencz színe, meg aztán illőbb is ehhez a szép naphoz.</p>
<p class="center">*</p>
<p>Egy aranyozott keresztet kellett feltenni a torony tetején a
gombra. A tekintetes asszony, a tisztartóné ikreket szült, annak az
örömére ajándékozta az eklézsiának.</p>
<p>– Ki vállalja el a dolgot, fiúk? – kérdi az ácsmester, Rögi
Mihály uram.</p>
<p>– Én! – mondá Péter. – Én megyek, majszter uram.</p>
<p>– Inkább talán Belindek Samu. Te már nehéz vagy egy kicsit.</p>
<p>– Sohasem éreztem magamat könnyebbnek.</p>
<p>– Elhiszem. Megszabadultál a nyügtől. Hát csakugyan elkergetted?
Hm! Elég csinos vászoncseléd volt. Igaz-e, Samu?</p>
<p>Péter lesütötte a fejét s lassan, kelletlenül mondá:</p>
<p>– Megutáltam benne magamat. De meg az igazat megvallva, ami
egyszer karika, gurul az. <span class="pagenum"><a name="Page_149"
id="Page_149">-149-</a></span></p>
<p>– Gurult a te kezedből is, ugy-e? Hallod-e, Samu? hehehe! Ejnye,
kópé, kópé! No most már csakugyan te teszed fel az aranygombot.</p>
<p>Péter megvető, nyugodt pillantást vetett Samura.</p>
<p>– Hagyja Samut, Rögi uram! Majd fölteszem én. Várok valakit
valahonnan. Úgy dobog a szívem, ha vajjon eljön-e? Már csak azért
is felmegyek a toronyra, hogy egy pillantást vethessek Bágy felé
véges-végig az országúton.</p>
<p>– No, én azt se bánom. Eredj hát szaporán, a felső ablakból
magam adom ki majd a keresztet, ha már fent leszel.</p>
<p>Fent is volt Péter nemsokára; olyan ügyesen kúszott a
deszka-párkányzatról, akár az evet.</p>
<p>– Ide most azt a keresztet! – kiáltá aláhajolva, – hadd tegyem
föl szaporán.</p>
<p>– Itt van, fiam.</p>
<p>Péter még följebb kapaszkodott s mikor már egészen helyén volt,
legelőször is odanézett a bágyi országútra.</p>
<p>Amott jön! Zsófi az! A vén asszony mellett ügető léptekkel,
éppen most fordul be a faluba.</p>
<p>Szíve nagyot dobban, majd összeszorítja valami, keze megreszket,
szeme elhomályosul.</p>
<p>– Hohó, Péter! Föltetted-e már?</p>
<p>Zavartan, remegő hangon felelt vissza:</p>
<p>– Melyik gombra tegyem föl?</p>
<p>A vén ács elsápadt a torony-ablakban, keresztet vetett magára s
szomorúan dünnyögé:</p>
<p>– Teheted már akármelyikre!</p>
<p>Nem volt ott több gomb egynél. Azt a szédülő ember látja csak
kettőnek, háromnak. Tudta, mi következik.</p>
<p>Eszeveszetten rohant le a garádicsokon; tudta, <span class=
"pagenum"><a name="Page_150" id="Page_150">-150-</a></span> mire
leér, azalatt már Péter lent lesz… még messzebb lesz – a
túlvilágon.</p>
<p>Egyszerre értek a torony alá férj, feleség. Csakhogy egyik a
magasból halva.</p>
<p>Mégis csak a fekete kendőt kellett volna elhozni ehhez a
találkozáshoz!</p>
<p>Zsófi némán borult a holttest fölé, csókokkal borította és
sokáig tartá átkarolva, görcsösen.</p>
<p>Mikor erőszakkal elszakították onnan, akkor is olyan szelíd,
olyan nyugodt volt az a bánatos arcza, mint egyébkor. Nem volt még
sem szava, sem könye.</p>
<p>Visszafordult, egy utolsó tekintetet vetett a halottra s
összeroskadt.</p>
<p>Majd felkelt, megragadta aczélerővel az öreg asszony vállát s
szilaj, dúlt arczczal, tompa hangon kérdé:</p>
<p>– Minek hozott kend ide? Honnan fogom őt ezentúl várni?</p>
<p>S könye csak most eredt meg, mint a kiengedett patak.</p>
<hr class="chap" />
<div class="chapter"></div>
<p><span class="pagenum"><a name="Page_151" id=
"Page_151">-151-</a></span></p>
<h2>AZ A POGÁNY FILCSIK.</h2>
<p>Olyan bolond gyanu van elterjedve Csoltón, Majornokon, Bodokon,
hogy az öreg Filcsik híres bundája csak képzeletbeli; beszél róla,
kérkedik vele, fölteszi, de tulajdonképpen nincs bundája s talán
nem is volt soha.</p>
<p>Már pedig volt. A gózoniak (mert a Bágyon túlról költözött
mihozzánk) nagyon jól emlékeznek rá, kivált az öregebbek.</p>
<p>Hosszú, sárga alkotás volt az, széles fekete
báránybőr-gallérral, melynek két végén in natura lóg le a bárányláb
körmöstül, bojtnak, s két szép ezüst csatt tartja össze. A bunda
két alsó csücskén egy-egy zöld tulipán kihímezve skófiummal.
Távolabb különféle madarak valának láthatók, rendesen vörös
színben, hátul pedig Miskolcz városa számtalan házával és
valamennyi templomával: még a kálvinista kakas is ott áll az egyik
tornyon.</p>
<p>Igazi remekmű ez, melynél nem kimélt sem fáradságot, sem anyagot
a szűcs.</p>
<p>De nem is a gózoni Mócsik csinálta azt, hanem a leghíresebb
szűcs egész Miskolcz városában. Még ha félrőfnyit hajt is föl
Filcsik, gombokra szedve alul, akkor is a földet söpri a világ e
kilenczedik csodája. <span class="pagenum"><a name="Page_152" id=
"Page_152">-152-</a></span> Egyszóval, ehhez a bundához képest még
a muszka császáré is csak vattás lajbi.</p>
<p>De bármilyen nevezetes ruhadarab is s akármint büszkélkedett
vele Filcsik István, azért az idő vasfoga előtt még sem volt
respektusa. Az csak olyan gorombán bánt azzal is, mintha a
nótáriusék jurista fiának téli bekecse lett volna. A hímzés
színtelen, foszladozott, a sárga alapbőr pedig piszkos, zsíros. A
molyok is megtették a magukét, kivált a bélésben és gallérban
okozva botrányos kárt.</p>
<p>De Filcsik, mint a szerelmes férj, ki észre nem veszi, felesége
arczán a rózsák hogy fogynak, pedig ő maga tépdeli… nem vett
tudomást e szomorú átalakulásról; ő mindig a régi jó bundát látta
az ócskában s rendes szójárása: «Fölteszem a bundámat», sohasem
veszített kevély jellegéből körömnyit sem.</p>
<p>Egy nagy, fényesre csiszolt szögön függött télen-nyáron, hogy ha
a kaptafa mellett ült a gazda, szemben legyen vele, örökké
láthassa.</p>
<p>No az igaz, hogy nem valami sokat ült annál a kaptafánál. Hiszen
azért csúfolták az «Isten csizmadiájának», mert tulajdonképpen nem
volt más kuncsaftja, csak maga az Úristen.</p>
<p>Lusta volt az öreg. Ha néha megvarrta is valakinek a kívánt
csizmát, szinte kegyelemképpen tette azt is. Nem igen háborgatták
hát a megrendelések, mert még ezenfelül gorombáskodott is az
emberekkel: «Mire való a parasztnak a csizma? Járjanak kendtek
mezítláb!»</p>
<p>Mogorva, rideg ember volt; nem szeretett az a világon senkit,
semmit, azon a bundán kívül.</p>
<p>Hát ’iszen, nem lehet égbekiáltóbb kegyetlenség, mint amit a
saját egyetlen gyermekével tett: a Terkával. <span class=
"pagenum"><a name="Page_153" id="Page_153">-153-</a></span></p>
<p>Pedig mi volt a vétke? Az apja a csoltói sánta molnárhoz akarta
erőltetni. Egy cserépbe ültetni a rezeda-virágot a csalánnal.</p>
<p>Nem csoda, ha elbúsulta magát, ha elfacsarodott a szíve,
elszédült a feje, félrelépett a lába. Elment, megszökött a fiatal
szolgabíróval.</p>
<p>Nagy hiba volt, de hát fiatalság bolondság. Az egész világ követ
dobhatott volna rá, csak éppen az apja nem.</p>
<p>Azóta még komorabb, vadabb lett az öreg s mikor egy idő mulva
bűnbánó arczczal hazajött a Terka látogatóba, hogy szüleit
kiengesztelje, az öreg Filcsik elfordult: «nem ismeri a
kisasszonyt», leakasztotta bundáját a szögről s úgy elment
hazulról, hogy vissza sem jött addig, míg el nem ment a lánya.</p>
<p>Azután már nem mert hazajönni soha többé a szegény Terka.
Mindössze egyszer látta még az apját, mikor a falun
keresztülkocsizott a szolgabíróval. Filcsik éppen a
«Patyolat-inghez» ballagott, ahogy a kocsiról utána kiáltott:
«Apám, édes apám!»</p>
<p>Az öreg fölnézett, lekapta nagy alázattal a süvegét, aztán odébb
ment szó nélkül. Bizony kő van annak az öreg embernek a szíve
helyén.</p>
<p>Ahány majornoki ember a szolgabírónál megfordult, az mind nem
győzte elbeszélni, hogy mily jó dolga van Filcsik Terkának: akár ő
lenne a nagyságos asszony. Biz’ az a lelkem egészen eltanulta az
úri módot. Azután micsoda becsülete van azóta a falunak! A
majornokiak igazsága bezzeg lenyomja most a többi faluét. Meg aztán
azt is elmondták az öregnek, hogy mit izent súgva: látogassa őt meg
az ő édes apja, kocsit küldenek érte, selyem-vánkosra ültetik,
mézes pálinkát ihatik éjjel-nappal, <span class="pagenum"><a name=
"Page_154" id="Page_154">-154-</a></span> megbecsülik,
megtisztelik, maga az úr is szívesen cserél vele parolát, csak
jőjjön el minél előbb, mert már a Terka nem mer elmenni többé.</p>
<p>De hát az öreg Filcsikkel semmire sem lehetett menni.</p>
<p>Pedig ha esze lett volna, nemcsak a saját sorsán segíthet, de a
nemes helység szerencséjét is megállapíthatta volna örökre.</p>
<p>Mert… de köztünk maradjon, ez a Majornok a leghitványabb falu az
egész környéken. Egyrészt, hogy legszegényebb a népe, de kivált,
mert nincs egyetlen kövezett útja, hídja, még csak helységháza
sincs.</p>
<p>Ami nem is csoda, mert a megyei uraknak még soha sem volt
szeretőjük Majornokon, minélfogva arrafelé építették az országutat,
amerre jártak.</p>
<p>Ott van, teszem azt, a csoltói országút: olyan, mint a palló; a
szép Bitró Erzsébetnek köszönheti a Bágymellék, míg a Karancsalja a
deli Vér Jánosné tejszín arczát áldhatja.</p>
<p>Mert hiába, olyan a világ, egy szép asszony arcza szebb formát
adhat az egész határnak.</p>
<p>No, ennek a Majornoknak ugyan nem adott.</p>
<p>A megyei viczemérnök, ki mappát csinált a vármegye ábrázatáról,
úgy beszélik a környéken, kihagyta belőle. Sőt a tekintetes megyei
karok és rendek száznyolczvan váltóforintot igértek volna a
szomszéd Hontvármegyének, ha elvállalja a magáénak; de annak még
ráfizetéssel sem kellett. Majd bizony, őt érje mindaz a csúfság és
szidalom, ami Majornok után háramlik a nemes vármegyére!</p>
<p>Hanem ha Filcsik akarta volna… lett volna Majornokon út, még tán
vörös márványból is… Mindnyájan boldogok lehetnének most. De
visszautasította <span class="pagenum"><a name="Page_155" id=
"Page_155">-155-</a></span> a szolgabíró úr nemes indulatját. Pedig
ugyancsak ráfért volna egy kis jólét. Az Isten csizmadiája nagyon
vékonyan állt a földi javak dolgában. A mult hetekben már az ezüst
csatt is lekívánkozott a bundáról a «Palyolat-ing»-hez. Ott is van
azóta a Száli szekrényében.</p>
<p>No de nem azért volt az Isten csizmadiája, hogy ez a
«kuncsaft»-ja legnagyobb bajában ne segítse. Egyszer csak jönni
kezdtek névtelen levelek a postán, tíz, húsz, ötven forinttal
terhelve. Rendesen valami régi, ismeretlen, hirtelen meggazdagodott
adósa küldte meg tartozását nagy hálálkodások és köszönet mellett.
Mégis csak sok becsületes ember van a világon.</p>
<p>Egy ideig hitte, hogy ez bizony megeshetett, ha nem is ő vele,
de az apjával, ki szintén István volt. Csak az a csodálatos, honnan
adta kölcsön apja azt a sok pénzt?</p>
<p>S amint gyanuja fölébredt, mingyárt kitalálta a dolog nyitját
is. Egyenkint visszaküldte az érkező pénzes-leveleket a
szolgabírónak. Hogy mer az Filcsik Istvánnak ajándékot küldeni?
Tudja-e, hogy az ő nagyanyja a híres Becsky-familiából való asszony
s a többi.</p>
<p>Nem is jöttek hát pénzes-levelek többé ezután, hanem szomorú
híreknek akadt elég hozója.</p>
<p>A szép Filcsik Terka halálosan megbetegedett. S amiben kedvét
lelte eddig, megvetette a fényt, a pompát, eltolta magától a drága
ételeket és a mediczinás üveget, hanem az édesapját kívánta látni.
Még se volt hát olyan rossz lány az a szegény Terka!</p>
<p>S annyira ment ez a forró kívánsága, hogy végre is maga a
szolgabíró volt kénytelen eljönni az öregért. <span class=
"pagenum"><a name="Page_156" id="Page_156">-156-</a></span></p>
<p>– No, öreg, most én magát viszem, ha akar, ha nem. Ne tagadja
meg beteg lányától…</p>
<p>– Nekem nincs leányom!</p>
<p>– Velem jön, punktum.</p>
<p>– Nem lehet, kérem alássan. Nagyon sürgős dolgom van. Nem
lehet!</p>
<p>– Tegye meg az én kedvemért! – szólt a főszolgabíró úr
nyájasan.</p>
<p>Filcsik sóhajtott. Talán ez volt az első sóhajtása, mióta
él.</p>
<p>– Nem jön? Ön megtagadja tehát gyermekét?</p>
<p>– Igenis, kérem alássan.</p>
<p>– Ön a társadalom söpredéke!</p>
<p>– Az bizony nem lehetetlen. Az ilyen magamforma vén csizmadiától
kitelik minden.</p>
<p>Most már szép szóra, igéretre fogta a fiatal úr, de bizony
minden visszapattant arról a márványszívről, még a fenyegetés
is.</p>
<p>– Fogasson el, tekintetes uram, veressen lánczra. Akkor aztán
megyek, ha visznek, akárhová.</p>
<p>Bizony végre is a csizmadia nélkül kellett hazamennie annak a
hatalmas úrnak, ki az egész környéknek parancsol.</p>
<p>Hanem nem azért volt a hajduja Suska Mihály, hogy ki ne gondolt
volna valami ügyes haditervet útközben.</p>
<p>– Ösmerem én azt a Filcsiket, tekintetes uram! Úgy jönne az
utánunk, mint a malacz a kukoriczásszakajtó után, ha…</p>
<p>– Beszéljen kend.</p>
<p>– Ha ellopnánk a bundáját. Mert él-hal ezért a bundáért. Nagyon
különös ember az…</p>
<p>– No hát lopassa el kend minél előbb! <span class=
"pagenum"><a name="Page_157" id="Page_157">-157-</a></span></p>
<p>Iszen egyéb sem kellett az öreg kiszolgált obsitosnak, csakhogy
ő reá bízzák. A revoluczió óta úgy se volt már a kezében ilyen nagy
dolog. Bezzeg akkor… de nem mondja el, mert még el sem hinnék.</p>
<p>A beteg nő nyugtalanul hánykolódott ezalatt selyempárnái között,
megrezzenve, valahányszor kocsizörgést hallott. Félkönyökére
emelkedett, hallgatózva, megsoványodott kezeit fekete, hosszú
hajába mélyesztve, mely körültakarta a fehér hálóköntöst.</p>
<p>Mindennel el van látva, amit szeme-szája kíván, s mégis a
legszegényebb a világon, mert az egészsége hiányzik s még valami: a
szeretet.</p>
<p>A szerelem éget csak, őt már elégette, a szeretet melegít s ő
sohasem fázott még ilyen nagyon.</p>
<p>Semmi sem jó neki; a férfi hangja, kit szeretett, oly
kiállhatatlan, inkább ne is virrasztana mellette, hagyná magára; az
ágy kemény, hiába van selyemből, lágy pehelyből, hiába igazgatják
minduntalan a cselédek.</p>
<p>Milyen más lenne most, ha otthon feküdhetnék, a szegényes atyai
kunyhó fedele alatt, a búbos kemenczénél, a nyitott ablakon ha
hallaná, hogy szólnak vecsernyére a majornoki harangok s be lenne
takarva hidegülő lába az atyai híres bundával.</p>
<p>Erről beszélt, erről álmodott az éjjel s ime – reggelre a sors
meghallgatta, amikor fölébredt, a szép piros paplan fölébe oda volt
terítve kedves, régi ismerőse: a bunda.</p>
<p>És azok a rózsák, piros tulipánok, amik a gallérját olyan széppé
teszik, Terka halovány arczára másukat vetették. Az utolsó öröm
éppen olyan édes, mint valaha régen az első lehetett. <span class=
"pagenum"><a name="Page_158" id="Page_158">-158-</a></span></p>
<p>Suska Mihály hamar váltotta be szavát s nagyon jól számított.
Mikor Filcsik éjjel hazajött a «Patyolat-ing»-ből, lakását feltörve
s a bundának hült helyét találta. A nagy szög üresen, árván volt,
megfosztva minden ékességétől. Pedig október végét mutogatta a
kalendárium. A tél küszöbön várakozott.</p>
<p>Filcsik kétségbeesve, sötét homlokkal, mélyen szemére húzott
kalappal járt-kelt a faluban. Nem evett, nem ivott és nem beszélt.
Ez a csapás végképp megtörte. Nem mert az emberek szemébe nézni,
mert mindenkinek ajkán ott látta lebegni azt a gúnyos kérdést: «Hát
a kegyelmed híres bundája ugyan hova lett?»</p>
<p>De a remény nem hagyta el. Érezte, hogy a drága jószág
előbb-utóbb megkerül. Nem veszhet el, aki ellopta, nem
használhatja, az egész vidék tudja, hogy az övé.</p>
<p>Nem is csalatkozott. A hír meghozta, hogy a tettesek csakugyan
kézrekerültek s a bunda most ott van a szolgabírói hivatalban. Négy
nap alatt átveheti a tulajdonosa, ellenkező esetben elárverezik,
mint gazdátlan tárgyat, a kórház javára.</p>
<p>Nyomban útra kelt a kastélyba. Nem habozott egy perczig sem.
Hiszen csak az igazi jussát megy keresni.</p>
<p>A szolgabíró nem tett semmi ellenvetést, beösmerte, hogy a bunda
itt van s némán intett Filcsiknek, hogy jőjjön utána.</p>
<p>Sok fényes, szőnyeges benyílón keresztül vezette a sáros
csizmájú Filcsiket, ki félénken tipegett utána, míg végre egy félig
sötét szobába értek.</p>
<p>– Ott a bundája! – szólt reszkető hangon egy szögletbe mutatva,
– vigye el!</p>
<p>Az öreg szemek lassankint szokták meg a homályt. <span class=
"pagenum"><a name="Page_159" id="Page_159">-159-</a></span> De
azért önkénytelenül is oda talált, ahonnan a halk nyögés
hallatszott.</p>
<p>A szolgabíró odalépett s széthúzta az ágyfüggönyöket, Filcsik
hátratántorodott.</p>
<p>Ott feküdt Terka haloványan, mint a letört liliom, hosszú fekete
szempillái lecsukva, lábai a híres tulipános bundával
letakarva.</p>
<p>Szép volt így haldokolva is. Egy a földtől búcsuzó angyal.
Vajjon hová siethet? Hiszen az égből már lebukott egyszer!</p>
<p>Lehet, fel sem nyitja többé azokat a bűbájos szemeket, melyek
oly hamisan tudtak kacsintani, azokat az édes ajkakat, melyeket
olyan gyönyör volt csókolni.</p>
<p>Filcsik némán, mozdulatlanul állott egy perczig, mintha
gondolkoznék; azután szilárdan lépett az ágyhoz és levette a
haldoklóról azt a takarót, mely után az olyan nagyon vágyott.
Meglehet, úgy sem lesz rá szüksége többé.</p>
<p>A haldokló angyal még csak meg sem mozdult. Filcsiknek még csak
a keze sem reszketett. Még csak egy utolsó pillantást sem vetett a
szegény leányra. Némán, szótlanul ment ki, mintha nem fájna neki
semmi.</p>
<p>Még arra sem fordult vissza, mikor a szolgabíró borzalommal
sziszegte utána, hogy: «pogány».</p>
<p>Ott künn nyakába kanyarította igaz jussát, annak daczára, hogy
esteledett, haza indult járatlan utakon. Nem akart most emberekkel
találkozni. Talán érezte, hogy ő nem az.</p>
<p>Arczáról nem lehetett leolvasni semmit, úgy látszott, nyugodt.
Talán még némi megelégedés is van rajta, a bunda megkerülése miatt.
Csakugyan kő van ennek az embernek a szíve helyén. <span class=
"pagenum"><a name="Page_160" id="Page_160">-160-</a></span></p>
<p>Egy cserjéhez érve, a majornoki hegyszakadéknál (ott, ahol
éjente, mint mondják, a Gélyiné lelke nyargal megriadt lovakon)
megbotlott valamiben a gyalogúton.</p>
<p>Egy koldus-tarisznya volt, száraz kenyérdarabokkal megrakva. Jól
imádkozhatott a gazdája, holnapra is maradt neki a mindennapi
kenyérből.</p>
<p>De nini, hiszen ott fekszik a tulajdonosa is a fa alatt: egy
rongyos koldusasszony, ölében gyermekével.</p>
<p>Melléjük tette a tarisznyát és gyufát gyujtott, hogy jobban
lássa, nincsenek-e meghalva?</p>
<p>A mély lélekzet elárulta, hogy édes álomban szunnyad anya és
gyermek. Öldöklő fáradság altathatta el így. Mert a csípős idő,
hideg szél és a rongyos ruha nem alkalmasak az álomhoz. Csak az
alhatik így, aki el van csigázva. Arczuk, különösen a gyereké, már
most is kék a hidegtől s parányi tagjai reszketnek, mint a
kocsonya.</p>
<p>Filcsik előkereste a pipáját a dolmányzsebből, megtömte,
rágyujtott és leült a földre – az alvók mellé.</p>
<p>Nézte, sokáig nézte őket. Jól láthatott. Az ég tele volt
csillagokkal. A csillagok őt nézték és talán integettek is neki,
biztatták.</p>
<p>Egyre lejebb hajolt az alvókhoz, homlokáról izzadság csurgott,
feje lehanyatlott, a híres bunda lecsúszott a válláról. Jól volt az
így; olyan melege van különben is. Aztán sohasem nyomta még így,
sohasem volt még ilyen nehéz az a bunda.</p>
<p>Amint lecsúszott, fölemelte s hirtelen végigterítette az
alvókon.</p>
<p>Azzal felugrott s lassan, gondolkodva megindult a gyalogúton.
Egyszer megállt, megfordult. Hátha mégis csak visszamenne érte?
<span class="pagenum"><a name="Page_161" id=
"Page_161">-161-</a></span></p>
<p>Nem, nem! Mit szólna hozzá az a millió szem az égen?</p>
<p>Most már sietni, majdnem futni kezdett hazafelé.</p>
<p>Az éj csendes volt, de hideg; az öreg ember pedig bunda nélkül
és még sem fázott.</p>
<p>Egy gondolat melegítette ott belül, azon a helyen, hol szíve
szokott lenni más embernek, de ahova neki ahelyett csak egy követ
tett – a közvélemény szerint – a gondviselés.</p>
<p>Azóta nincs meg a bundája. De ő azért mindig csak úgy emlegeti,
mintha megvolna. Fogad rá, henczeg vele.</p>
<p>Az emberek tudják már s ha nem félnének a nagy szájától, csak
nevetnék, de így mindössze nem törődnek vele. Isten, ember
elfordult tőle, mert istentelen rossz keresztyén. Ha maholnap
meghal a lésza alatt, holló, varjú lesz megsiratója, a temető árka
lesz pihenő ágya.</p>
<hr class="chap" />
<div class="chapter"></div>
<p><span class="pagenum"><a name="Page_162" id=
"Page_162">-162-</a></span></p>
<h2>A BÁGYI CSODA.</h2>
<p>Kicsi a bágyi patak. A keskenyebbé vált ezüst szalag széles
homokrámát kapott és a csillogó homoknak is, melyet a népregék
tündéreinek piczike lábai taposnak, sehol véget nem érő füzesek a
kerete.</p>
<p>A bágyi malomban nem tudnak őrölni. Tele van zsákkal az udvar s
türelmetlen férfiak, asszonyok, Gózonból, Csoltóról, ülik a Bágy
partját a malom környékén és a vizet várják.</p>
<p>Ha nem jön, tesznek róla. Kocsipál Gyuri, a molnár-legény, már a
szent Mihály lovát is ellopta a majornoki temetőből, lévén annak az
elégetése csalhatatlan módja a záporeső kierőszakolásának az égi
hatalmasságoktól.</p>
<p>Legyen is foganatja, mert a zsilipek le vannak ugyan eresztve s
minden éjszakára gyüjt is annyi vizet a gát, hogy a kereket
megmozgassa egy-két óráig, – de mi az annyi életnek? Kieszi a
penész az utolsó zsákot, mire sor kerül rá.</p>
<p>Mindenki bosszankodik, csak a molnárné, a gyönyörű Vér Klára
jár-kel mosolyogva az őrlők között, pedig neki van a legnagyobb
kárára az idei szárazság. <span class="pagenum"><a name="Page_163"
id="Page_163">-163-</a></span></p>
<p>Ha így megy, elpusztul a bágyi molnár, kivált ha sokáig oda
marad a katonaságnál, mert hiába, nagy az árenda is – de meg, csak
asszony az asszony, ha arany paszománynyal övezi is a derekát.</p>
<p>Hanem ezt a véleményt nem hagyja szó nélkül Pillér Mihályné
Gózonból.</p>
<p>– Asszonya válogatja biz azt. Igaz-e, Timár Zsófi? Ámbátor a
molnárnéért magam sem teszem kezemet a tűzbe, mert a veres haj…
hej, az a veres haj… Igaz-e, Zsófi lelkem?</p>
<p>– Nem igaz, Zsuzsi néni! Jó asszony az, ha szép is.</p>
<p>– Látod is te a fekete kendőd alul!</p>
<p>– Itt voltam, mikor férje elment… hogy megsiratta, százszor
megölelte.</p>
<p>– Minden okos asszony úgy viseli a viganóját, húgom, hogy a
színes oldala van kívül. Ej no… hát csak érzékenyen búcsuztak?</p>
<p>– A molnár azt kérdezte Klára asszonytól: «Hű maradsz-e hozzám?»
Vér Klára így szólott: «Előbb folyik fölfelé a bágyi patak, mintsem
az én szívem tőled elfordul.»</p>
<p>– A Bágy fölfelé? – kaczagott fel Pillérné gúnyosan. – Ehhez
tartsd magadat, Gélyi János!</p>
<p>A többiek is nevettek. No ’iszen, az kellene még, hogy ez a
kevés víz is visszaforduljon… Jámbor bágyi patak, még lefelé is
immel-ámmal folyik. Maholnap neki gyürkőzik a homok s megiszsza az
egészet egy kortyra.</p>
<p>Mindenki jól mulatott a patakon és a molnárné fogadásán, csak
Gélyi János nem. Elpirult a Pillérné szavára, mélyen a szemére
húzta a kalapot, de mégsem olyan mélyen, hogy el ne láthasson alóla
<span class="pagenum"><a name="Page_164" id=
"Page_164">-164-</a></span> a sövényig, hol a molnárné ruhákat
terítget a karóra száradni.</p>
<p>A napfény kiöltött nyelvecskéi végigtánczolnak a sövényen s ahol
megnyalják a nedves vásznat, fehérebbé válik.</p>
<p>A Gélyi János szeme is arra vet sugarakat s a Vér Klára arcza
pirosodik tőlük.</p>
<p>Észreveszik… hogyne… az őrlő asszonyok az odanézést is, a
visszanézést is. Szóba rakják… hogyne… s amit nyelvük érint,
nyomban feketébb lesz.</p>
<p>De nini, mintha ők beszélték volna hirtelen azt a sötét felhőt,
egyszerre elborítja nyugat felől az egész égboltot. No, emberek,
gózoniak, majornokiak, mozogni fog itt a garat estére.</p>
<p>Kis-uzsonna táján olyan záporeső kerekedett, hogy még a barázdák
is patakká dagadtak. De ’iszen mégse bolond ember Kocsipál Gyuri,
hogy elégette a szent Mihály lovát.</p>
<p>Három nap, három éjjel járt a malom, megfogyott az őrölni való,
meg az őrlő; harmadnap estefelé nem maradt más, csak Gélyi János
tíz zsák búzája.</p>
<p>Talán szándékosan hagyta utolsónak a menyecske, hogy ő maradjon
a legtovább? De hátha csak incselkedik vele? Hátha az akáczfa
virága a kacsintása… Mindenkire hullatja, de olyan magasan nyílik,
hogy nem lehet ágat szakítani róla…</p>
<p>Alig várta, hogy kijőjjön a szép molnárné:</p>
<p>– Hallod-e, Vér Klári… Magunkban maradtunk. Jól tetted, amiért
utolsónak hagytál…</p>
<p>– Nem én hagytalak. Öregeké az elsőség a malomban – felelte Vér
Klára sértődve s hátat fordított Jánosnak. <span class=
"pagenum"><a name="Page_165" id="Page_165">-165-</a></span></p>
<p>A köpczös, zömök legény eléje állott s szép nagy szemei mámoros
fényben égtek.</p>
<p>– Ne menj be! Azt akarom mondani, négy napja vagyok itt már
szekérrel, elfogyott a takarmányom, éhesek a lovaim. Adj egy köteg
sarjút a padlásról.</p>
<p>– Akár kettőt.</p>
<p>– Én pedig már két éve vagyok szomjas egy csókodra – suttogá s
szemei bámészan tapadtak arra a liliomderékra, mely megtörni
látszott ettől az egy szótól. – Adj egy csókot, Klára!</p>
<p>– Egy felet se, Gélyi János. A te szeretőd voltam valaha, de
csókot mégsem adtam. Most másnak a felesége vagyok.</p>
<p>Fölszakadt a sóhajtás a Gélyi János melléből:</p>
<p>– Verje meg hát az Isten azt a csillogó, veres hajadat, mely a
nyugalmamat megint elsöpörte.</p>
<p>Befutott az asszony, még az ajtót is magára zárta. Nem is jött
ki többet, csak az ablakról törülgette le egyszer belülről az őszi
könyezést.</p>
<p>János ott is megpillantotta.</p>
<p>– Hej, majszterné asszony! Mikor lesz már lisztté az én búzám? –
kérdé fojtott gúnynyal az ablakhoz lépve.</p>
<p>– Nem lesz az, csak dercze! – vágta vissza csintalan mosolylyal
a molnárné. – Vagy igaz, hisz te a zsákjaidat érted! Éppen mostan
őrlik, a fele már megvan.</p>
<p>Ajkaiba harapott Gélyi János s zavartan hebegte:</p>
<p>– Hát a másik fele?</p>
<p>– Egy-két óra alatt az is meglesz s mehetsz Isten hírével.
<span class="pagenum"><a name="Page_166" id=
"Page_166">-166-</a></span></p>
<p>– Hanem addig legalább ereszsz be magadhoz a melegre. Otthon
felejtettem a ködmönömet; fázom.</p>
<p>Klári megsajnálta, oly szomorú, panaszos hangon kéri. Aztán
igazán hideg lehet ott künn… hiszen ő is fázik, reszket az
ablaknál, mikor azt feleli:</p>
<p>– No, gyere be hát, ha szépen viseled magad…</p>
<p>Bement Gélyi János és akár ki se menne többé soha. De takaros
asszony, de mindene módos, járása, nézése, szava, mosolygása. Csak
meg ne őrölnék hamar azt a búzát!</p>
<p>Gondolt valamit s kiosont a molnárlegényhez. Rátalált a sötétben
a füttyéről. A gádorhoz volt támaszkodva.</p>
<p>– Te Kocsipál Gyuri! Tied lesz a furulyám, ha megáll a malomkő
és meg nem mozdul reggelig.</p>
<p>– Hüm. De mikor annyi vizünk van!</p>
<p>– Mondd az asszonynak, hogy nem elegendő, hogy gyüjteni kell s
ereszd le a zsilipeket.</p>
<p>A pörgetyű meg a pitle zaja elnyelte fojtott hangját, de
Kocsipál Gyuri mégis megértette.</p>
<p>– Ühüm! Csakhogy akkor átcsap a gáton…</p>
<p>– Ne törődj te azzal, neked adom még a selyemvarratú
dohányzacskómat is.</p>
<p>– Szurkálóval, aczélostul?</p>
<p>– Mindenestül.</p>
<p>Mikor leeresztette a zsilipeket Gyuri, megállt, várakozott.
Hátha figyelmessé teszi a molnárnét a kerék megállítása s kijön,
megindíttatja.</p>
<p>Senki sem jön sokáig. Egyszerre a gyertyavilág elaludt benn a
szobában. És a nagy némaságban csak mintha messze, nagyon messze
csikordult volna egy kulcs a zárban. <span class="pagenum"><a name=
"Page_167" id="Page_167">-167-</a></span></p>
<p>Gyuri vigyorogva húzta szét a nagy száját, kivicsorított apró
fogai, amint bozontos fejét megrázta, úgy néztek ki, mintha valami
fehér lepke vergődnék a fekete éjben.</p>
<hr class="tb" />
<p>Nagyon meggyűlt a víz éjfél táján a malomgátnál s amint a két
sziklás hegyoldal között megtorlódott, megduzzadt, de mert nem
áradhatott ki, zúgva csapkodta egy darabig a gátat, majd a
partokat, hanem aztán meggondolta magát s szép csendesen
visszafordult.</p>
<p>A hold most kukkan ki s végighúzza ezüstös fényes haját a bágyi
patak tükrén.</p>
<p>A szél fölsivít bámulatában, felülről fúj, simogatni akarta a
vizet – s ime, fölborzolta. A füzesek, a sás, a mogyorófaborok
reszketve hajtják le fejeiket s gúnyosan suttogják: Fölfelé folyik
a bágyi patak!…</p>
<hr class="chap" />
<div class="chapter"></div>
<p><span class="pagenum"><a name="Page_168" id=
"Page_168">-168-</a></span></p>
<h2>SZŰCS PALI SZERENCSÉJE.</h2>
<p>Ahogy az öreg Biziék nagy rétjéhez ért Szűcs Pali, leült egyet
pihenni a határkőre. Különös gondolatai támadtak. Nem jobb volna-e
visszafordulni?</p>
<p>Ha akarná, sem teheti már. Az egész világ tudja, hogy Gózonba
siet, Bede Erzsit megkérni. Látták végigmenni a falun
ünneplő-ruhában, a gomblyukba fűzött piros selyemkendővel, melyet
ki akar cserélni másikkal. Azóta már találgatják odahaza, vajjon
lesz-e szerencséje?</p>
<p>Nyomasztó sejtelem nehezíti meg lábait, fejét. Hátha most is
csúfság éri? Mert már három év előtt is Erzsi körül legyeskedett,
de a jómódú Bedéné kereken kimondta: nem adja a lányát
korhelynek.</p>
<p>Igaz, hogy azóta megjavult, józan, szorgalmas lett s ha kedve
jött is néha kilépni a hámból, mintha erős gyeplő rántotta volna
vissza mindig: szíve volt a gyeplő. Csakhogy mióta az őszszel
meghalt a szegény Bede Anna, Erzsi megint gazdagabb lett. Rátartó
lett az ő szegénységével szemben… Ha legalább szolgálatban nem
állna, akkor talán hozzámenne, – hanem így, hanem így… Ejh, mégis
jobb lesz visszafordulni! <span class="pagenum"><a name="Page_169"
id="Page_169">-169-</a></span></p>
<p>Haragos-zöld füvek, amint a reggeli szélben remegve összesúgtak,
a piros kökörcsin, mely búsan hajtotta le fejét, a zúgó nádas,
melyet a felhő sötétre festett meg árnyékával, mind arra biztatták,
hogy forduljon vissza…</p>
<p>Csak egy piczike lóhere-bokrocska a lábainál, amint a felhő alul
kibukkanó nap első sugara rá esett, nevette ezt a rossz tanácsot. A
napsugarak pajkosan szaladgáltak rajta levélről levélre, a kis
tömzsi levelek mosolyogva nyujtózkodtak ki a melegítő fénytől s
ragyogásukban aranyos színt nyertek, de elvesztették a csillogó
harmatcsöppeket.</p>
<p>Szűcs Pali egy négylevelű lóherét pillantott meg köztük:
lehajolt utána… szerencse az… letépte.</p>
<p>Csakugyan egy a szára mind a négynek. Aztán milyen szépek,
duzzadtak a levelek, mind kifejlett, húsos, egyik sem csonka,
rozsdaverte, még csak sárguló sincs köztük, a fehér, eres
foltocskák csillagoknak csókja rajtuk…</p>
<p>Gondosan betette erszényébe az ezüst forintosok közé a
szerencsét s mire ujra fölvetette szemeit, már akkor teljes
pompájában tündöklött a nap s az egész Bágy völgye mosolygott.
Távol a gózoni pléh-fedeles torony mintha arany szalagokat
nyujtogatna eléje, mik végighullámzanak két falu határán…</p>
<p>De hiszen most már vissza nem fordul a szerencsével.</p>
<p>Fütyörészve folytatta útját Bodokig, hol a korcsma mellett
gózoni fuvarosok jöttek rá szembe.</p>
<p>– Hova, Pali öcsém? – szólította meg Mák Gergely.</p>
<p>– Gózonba.</p>
<p>– Látom rajtad. Csak siess, otthon vannak! <span class=
"pagenum"><a name="Page_170" id="Page_170">-170-</a></span> – mondá
és megállította szekerét. – Valami jut eszembe, te Pali! Talán
hallottad is már, hogy hajdu leszek «Mindenszentektől» kezdve. S ha
meg a te sorsod is így fordul, kivehetnéd a kis jószágomat
haszonbérbe.</p>
<p>– Bizony mond valamit kegyelmed… csakhogy pénz kellene ahhoz –
teszi hozzá hirtelen elkomolyodva.</p>
<p>– Fizeted majd a haszonból. Embernek ismerlek. Megkóstoltad a
rosszat is s vissza nem estél. Inkább neked adom, mint másnak.
Gyere át vasárnap, megcsináljuk a kontraktust.</p>
<p>Pál szíve megdagadt a reménységtől. Mégsem bolondság a
szerencsefű!… Bizott már a jövőben s nem is ment, de futott Gózon
felé. Éppen delet harangoztak, mikor Bedééknél benyitott a
kapuajtón.</p>
<p>Bedéné kendert tilolt az udvaron, nyájasan fogadta a legény
köszöntését s lerázta kötényéről a pozdorját, amint illik érdemes
vendég előtt.</p>
<p>– Kerüljünk beljebb, Pali öcsém! Éppen jókor jöttél: Erzsi főzi
az ebédet.</p>
<p>Csakugyan ott szorgoskodék a konyhában, amint beléptek s nem
ejtette ugyan le a főzőkanalat zavarában, hanem annyi bizonyos,
hogy elpirult.</p>
<p>S az is bizonyos, hogy mikor anyja bement Palival a szobába, a
macskát, amelyet csak az imént ütött meg csínyjeért, fölvette az
ölébe, megczirógatta szeliden és egy tányér ételt adott neki.</p>
<p>– Ne haragudjál, kis czirmosom… neked adom a részemet. Jaj, ha
te tudnád, kis czicza, ki van itt?… Gyere, hadd veregessem meg a
pofácskádat.</p>
<p>A macska okos ábrázatot vágott, éppen szóba lehetett volna vele
eredni, mikor Pali valahogy nesztelenül csak egyszer előtte
termett. <span class="pagenum"><a name="Page_171" id=
"Page_171">-171-</a></span></p>
<p>– Tudod-e Erzsi, miért jöttem? – kérdé halkan és nyakkendője
csokrát babrálta.</p>
<p>– Sicz, te czudar! – kiáltá Erzsike s minden igazi ok nélkül
elugrasztotta onnan a macskát, aztán, mintha haragjával nem birva
üldözné, maga is utána iramodék.</p>
<p>Ugyancsak várhatták! Nehéz volt visszacsalogatni. Elbujt a
virágos kertbe, az orgonabokrok mögé, a fehér babos-kendőjét
egészen letolta égő arczára, mikor szólongatták.</p>
<p>Pedig éppen azt a kendőt akarta elvinni Szűcs Pali cserébe.</p>
<p>Nem is esett benne később nagy nehézség. Erzsi is akarta, az
anyja sem bánta, mert megjavult a legény, de meg az a Mák Gergely
dolog is kapóra jött. Pali úgy indult vissza a baboskendővel
gomblyukában, mint a legboldogabb vőlegény a világon.</p>
<p>Örömtől volt piros az arcza, meg tán a jó bortól, mert ebben sem
volt hija az ebédnek, pajkos szikrák ugráltak a szemeiben és
csintalan ördögök tánczoltak előtte: azok az örömtől, ezek meg a
bortól.</p>
<p>Mikor a bodoki korcsmához ért, az apró ördögök mind beszaladtak
előre a korcsmaajtón.</p>
<p>– Eh, miért ne mennék be magam is? – gondolta Szűcs Pali. –
Úgyis csak egy ilyen nap van a napok között!</p>
<p>Bement, ivott. Az első itczétől még boldogabb lett, a többitől
szilajjá vált, az utoljától veszetté.</p>
<p>– Húzd el a nótámat, öreg Gilagó Marczi!</p>
<p>Az ablaknál egy hamiskodó festett arczot pillantott meg éppen
kapóra.</p>
<p>– Gyere be, Réki Maris, régi szeretőm. Mulassunk még egyet!
Neked adom ezt a baboskendőt. <span class="pagenum"><a name=
"Page_172" id="Page_172">-172-</a></span></p>
<p>A gózoni fuvarosok megint arra mentek, de most már hazafelé,
kőszénnel megrakodva.</p>
<p>– Ejnye, Pali, Pali! – kiáltott be Mák Gergely szemrehányóan. –
No, te ugyan szépen mentél el Gózonba.</p>
<p>– Mi nekem Gózon! Bort ide még! Hogy is van a nótám? Megfizetem,
itt az ára…</p>
<p>Kivette az erszényét és kiszórta, ami benne volt. Szétgurultak a
forintok, mintha a sátán szekerének kerekei volnának. Gilagó
fölszedte. A lóhere is kiesett. Réki Maris összetaposta…</p>
<p>Mák Gergely uram fejét csóválta s közibe vágott a lovainak:</p>
<p>– No ’iszen, Szűcs Pali, jöhetsz már te hozzám kontraktust
csinálni!</p>
<p>A hajnali hűs szél kékre marta dúlt arczát, összecsapkodta
gesztenyeszín haját, mire otthon az udvaron mámorából fölocsudott.
Ki vezette haza, nem tudta. Zúgott a feje, forgott vele a világ még
akkor is: alig tudott a szobába menni.</p>
<p>Bár ne tudott volna. Már akkor ott volt az ágyon kiterítve a
piros jegykendő, amit az Erzsiéknél hagyott tegnap délben.</p>
<p>Eszmélni kezdett. Hogy lehet az itt? Visszaküldték volna?
Lehetetlen, lehetetlen… mert a babos-kendő még akkor is itt lenne,
amit tőle hozott! Hát a négylevelű lóhere? Jaj, csak azt ne
vesztette volna el! Nincs, semmi sincs!…</p>
<p>Ködös fejét gondolkozva hajtotta le egy szúszékre… Hátha nem is
volt ő Gózonban, hanem csak úgy álmodta az egészet?</p>
<hr class="chap" />
<div class="chapter"></div>
<p><span class="pagenum"><a name="Page_173" id=
"Page_173">-173-</a></span></p>
<h2>GALANDÁNÉ ASSZONYOM.</h2>
<p>A palócz nép babonás, szereti a misztériumokat, hisz az ördögben
és rémlátásokban. Egy sötét holló röpdös fölötte: a végzet. Szárnya
suhogását találgatja. Titkos, homályos köd veszi körül, s hova el
nem lát a szem, benépesíti a helyeket árnyékkal, borzalmas,
csodálatos dolgokkal. Fantasztikus népmesék elhullatott morzsáit
összegyúrja s azok hitté keményednek lelkében.</p>
<p>Én magam is dajkamesékkel szíttam be a babonát s hiszek benne. A
tapasztalatok világossága csak megszürkítette a fekete háttért, de
nem oszlatta el, mert emlékszem még, sohasem megy ki a fejemből a
szegény Palyus.</p>
<p>A kocsisunk volt, s apám egyszer valami apró vétség miatt
bezáratta huszonnégy órára. Egy sötét kamra volt a börtöne, hol
nyugodtan töltötte az éjt. Katonaviselt ember nem is veheti sokba
az ilyesmit!</p>
<p>Reggel jelenlétemben vitt neki ételt a szolgáló. Víg volt és
fütyörészett, midőn az ajtót ismét rázártuk.</p>
<p>Alig mult el azonban egy óra, amint az udvaron játszogattunk mi
gyerekek, egyszerre kétségbeesett, <span class="pagenum"><a name=
"Page_174" id="Page_174">-174-</a></span> fájdalmas kiáltásokat
hallunk a kamrából, mintha egy bölönbika bődült volna el.</p>
<p>– Palyus, Palyus! – kiáltám az ajtót megzörgetve. – Mi baja van?
Szóljon kend!</p>
<p>Semmit sem válaszolt.</p>
<p>Benéztem a kulcslyukon. Metsző szél vágott a szemem közé s
kénkő-gőz tódult kifelé, odabent pedig dobogott a palló, mintha két
ember viaskodnék egymással; egy-egy tompa hörgés, egy-egy elhaló
szusszanás vegyült olykor a zsivajba.</p>
<p>Ösztönszerű félelem fogott el. Apámért futottam, elmondtam neki,
hogy a Palyussal történik valami.</p>
<p>– Bolond vagy, fiam, nincs annak semmi baja. Benneteket
ijesztget a vén imposztor.</p>
<p>S hogy ezt mingyárt be is bizonyítsa, felnyitá a kamraajtót s
visszaadta a Palyus szabadságát.</p>
<p>Az halálsápadtan, erőtlenül támolygott ki, mintha kilencz
esztendeig szagolta volna a börtön penészvirágát.</p>
<p>– Késő! – hörgé. – Már késő van!</p>
<p>– Mi van későn, te medve, te!</p>
<p>– Már aláírtam a kontraktust az ördögnek! – lihegé és a fogai
vaczogtak.</p>
<p>– Bolondokat beszél kend, Palyus – szóltam én közbe. – Már hogy
írta volna kend alá, mikor írni sem tud?</p>
<p>– Kezem keresztvonását adtam a véremmel, – mondá keserűen, s
felgyűrve durva ingeujját, egy kis léket mutatott a balkarján,
melyen akkor is domborodott egy sötétpiros vércsöpp. – Innen
buggyantotta a vért a sátán.</p>
<p>– Aztán mit írtál alá? – kérdé apám nevetve.</p>
<p>– Eladtam magamat egy rámás csizmáért, meg <span class=
"pagenum"><a name="Page_175" id="Page_175">-175-</a></span> egy
piros selyem viganóért, amit a Galandáné számára hoz az ördög a
putnoki vásárról. Csak egyetlen esztendőt engedett.</p>
<p>Mélyen emlékembe vésődött e jelenet, melyre vissza nem tértünk
többé, mert mindenki elfelejtette a háznál, csupán én vigyáztam az
öreg Palyust, ki napról-napra komolyabb lett, vasárnaponkint
pontosan eljárt a templomba s napközben is sokszor láttam valamely
asztag mögé vonulva, levett kalappal imádkozni.</p>
<p>Szegény Palyus! Hiába volt az imádság, nem lett semmi foganatja!
Esztendő fordulóján, egy viharos reggel, mikor fölébredtünk, ott
himbálta a szél a kamraajtón, mert ott akasztotta föl magát a felső
pántra: nagy bagariabőr csizmáinak izmos két sarka
össze-összeütődött, mintha a bokázót csinálná a szegény Palyus.</p>
<p>Most aztán egyszerre mindenki visszaemlékezett az ördöggel
kötött kontraktusára, amit oly becsülettudóan beváltott.
Visszaidézték minden szavát, amit akkor mondott, különösen a
Galandánéra való megjegyzését.</p>
<p>Ez a Galandáné már rég boszorkány hírében állt Bodokon: a község
teheneit ő rontotta meg, ha nem tejeltek; ha pedig súlyos beteg
lett valaki, az is bizonyosan a Galandáné bűbájos főztét lépte
keresztül. Ha a tisztelendő úrnak gyomorgörcse támadt és nem
tarthatta meg az ünnepi prédikácziót, vagy a határt a jég elverte,
azt is mind Galandáné okozta.</p>
<p>Ez a Galandáné mosott a szegény Palyusra. Ez a szó mosott, nem
jelent talán a szalonokban semmit, de a köznépnél az egy viszony.
Aki az agglegényre mos, az annak az agglegénynek mindene,
<span class="pagenum"><a name="Page_176" id=
"Page_176">-176-</a></span> az a kísérő árnyéka; megbecsüli, ha él,
megsiratja, ha meghal. Egy házasság az, melyet nem az eskü, hanem
egy csomó gunya köt össze.</p>
<p>A szegény Palyust is Galandáné kisérte ki a temető-árokba.</p>
<p>Ez úgy ősz elején volt. Kemény, makacs tél következett. Fehér
lepedővel volt a föld borítva, mint a poéták szokták mondani, a
süvítő szélben a fák zuzmarás gallyai ropogtak, zörögtek, mint a
csontok.</p>
<p>Aki valamikor Bodokon járt, annak bizonyosan feltűnt az a kis
fehér ház, mely közvetlenül a temető mellett épült, s melynek
összes ablakai a temetőre néznek. Anyám építtette azt oda. Valakije
volt ott, akihez közel szeretett lenni mindig. Itt laktunk ebben a
házban, ahol oly szomorú, olyan kisérteties volt minden.</p>
<p>Hát még egy-egy Lucza-nap, mely úgyis a boszorkányok napja.</p>
<p>Elevenen emlékszem egy ilyenre, arra, mely Palyus temetése után
következett.</p>
<p>A juhászbojtárok hozzáfogtak a Lucza-székek faragásához, a
kocsisok kereszteket pingáltak foghagymával az istálló-ajtókra, a
gonosz boszorkányok hatása ellen, – mi gyermekek pedig remegve
néztük: hogyan esteledik s mint veszik át az éjt hatalmukba a tüzes
seprű szörnyetegei.</p>
<p>Félelmem azonban egészen eloszlott, midőn este vendégünk
érkezett: apám nővére a kis leányával. Felbátorított az a tudat,
hogy a szomszéd szobában is aludni fog valaki. Most már a
boszorkányok csak azon keresztül jöhetnek be. Ebben a hitben
aludtam el édesdeden, tovább szőve álmomban édes anyám meséit.
<span class="pagenum"><a name="Page_177" id=
"Page_177">-177-</a></span></p>
<p>Szüleim semmitől sem féltek és én akkor úgy csodálkoztam ezen.
Ők észre sem látszottak venni Lucza-napját, legalább említésbe sem
jött.</p>
<p>Éjfél táján azonban egyszerre fölrázott mindnyájunkat a Mari
néni sikoltása a szomszéd szobából. Odarohantunk, hogy tán a kis
leánykának lett valami baja. Mari néni szétbontott hajjal ott
feküdt reszketve, félájultan, összerogyva a szoba közepén s csupán
szaggatott szavakkal bírta felhívni figyelmünket a kívül
történőre.</p>
<p>Valóban pokoli zűrzavar hangzott kívülről, kutyavonítás,
embersikoly, jajveszéklés s mennydörgésszerű roppanások.</p>
<p>Kitekintettünk az ablakon. A hold kísértetiesen világította meg
a temetőt. A hóval borított sírdombok mint legelésző bárányok
fehéredtek; csak kriptánk magas oszlopa piroslott.</p>
<p>Távolabb, a temető legszélén, hol a Palyus sírja volt, egy
csodaszép leány állt, lebontott fekete hajjal, csillogó, fényes
szemekkel s egy csomó óriási szelindek tépte, marta.</p>
<p>Márvány-homloka, melyen valami démoni sötétség ült, sebből
vérzett, karjairól az ing letépve egészen s délczeg testéről is
czafrangokban lógott a ruha. A piros vér vékony vízsugár alakjában
bugyogott föl melléből.</p>
<p>A vért picziny tenyereivel fogta föl s a pokolbeli
szelindekeknek szemközt fecskendezte, amitől azok üvöltve,
fájdalmasan vonítva ugrottak szét hogy csakhamar uj dühhel ismét
visszaforduljanak.</p>
<p>S mintha ezalatt sírok nyílnának a temetőben, kutya kutya után
támadt a fehér rögökből. Először csak fekete, apró pontok voltak,
villámgyorsan növekedők, mígnem idegreszkettető csaholással
<span class="pagenum"><a name="Page_178" id=
"Page_178">-178-</a></span> csörtettek soha meg nem fogyó falkában
a Palyus sírjához.</p>
<p>Atyám remegve csapta be az ablakot, s minket, anyámmal
félájultakat, ágyunkhoz vonszolt.</p>
<p>Reggelre nagy híre ment a faluban, hogy az éjjel, Lucza-éjjelén,
egy boszorkányt téptek szét kutyák alakjában az ördögök.</p>
<p>Minthogy mi is erősítettük a tényállást, a magisztrátus nyomban
bizottsággá alakult, hogy a helyszínén konstatálják az esetet.</p>
<p>Elkérezkedtem apámtól, hogy én is a nemes kupak-tanácscsal
mehessek.</p>
<p>Elől az öregbíró ő kegyelme ballagott, utána Bugó Istók uram
poroszkált, nagy somfa-botjával döfködve az anyaföldet. Ott volt
Suska Mihály is, ki váltig bizonykodott, hogy boszorkányok
nincsenek e világon, hanem ez az egyetlen eset mégis kivétel
lehet.</p>
<p>A Palyus sírjához értünk és megtaláltuk a dulakodás nyomait.
Olyan volt a Palyus sírja, mint egy ujdonat uj hímes szűr. (Szegény
Palyus egész életében egy ilyen szűrre vágyott) Csakhogy azok a
virágok vérrel voltak pingálva a fehér havon!</p>
<p>A végzetes hely tele ruhafoszlánynyal. Egy darab kék gyolcs: ez
a kendő, – egy piros selyemdarab: ez a viganó (talán éppen az,
melyért Palyus a kontraktust kötötte az ördöggel), imitt-amott
egy-egy foszlány durvább házi vászonból: ez bizonyosan az
ingváll.</p>
<p>Öregbíró uram csurgóra vágta a fején a kalapot és így szólt
(lestük is mindnyájan a mondását):</p>
<p>– Már én csak a mondó vagyok, hogy ilyen dolog talán még Pesten
sem esett az éjjel. <span class="pagenum"><a name="Page_179" id=
"Page_179">-179-</a></span></p>
<p>– Mégis, mit szól hozzá kegyelmed? – kérdik sürgetve a
tanácsbeliek.</p>
<p>– Szólni szólnék én, – mondja az öregbíró, – csak egy nagyon
nagy baj ne volna…</p>
<p>– Ugyan mi legyen az, nemzetes bíró uram?</p>
<p>– Az itten a baj, hogy ez a hely, ahol állunk s ahol ez a
luczifernátus dolog esett, nagyon közel van a faluhoz és nincs elég
közel a határszélhez; mert ha ez a hely, ahol ez a luczifernátus
dolog esett, közelebb volna a határszélhez, azt cselekednénk, hogy
odaajándékoznók a falu határát egész idáig a gózoniaknak, s akkor a
gózoni bíró ő kegyelmének fájna a feje s nem a miénk afölött, hogy
mi a cselekedni való. Így azonban nem adhatjuk oda a határt, mert
nekünk semmi sem maradna.</p>
<p>E mély bölcseségnek nagyot bólintott a boszorkány-deputáczió s
nyomban kiküldték a kisbírót főtisztelendő Kubcsik plébános úrért,
hogy a helyet és a ruhafoszlányokat fölszentelni ne röstelkedjék,
még pedig íziben, mivelhogy addig keresztény ember oda sem közel
nem léphet, sem, amint a vizsgálat megkívánná, a gyanus, pokolbeli
tárgyakat kezébe nem veheti.</p>
<p>Mialatt a főtisztelendő úr megjött a füstölővel s beszentelé a
kívánt helyet és tárgyakat, azalatt összegyültek a «felső vég»
összes öreg asszonyai s azok csakhamar megpillantották a tépett
ingváll gallérján lévő hímzésről, hogy az senki másé, mint –
dícsértessék a Jézus Krisztus – a Galandáné asszonyomé.</p>
<p>– Meg kell égetni! Nyársra kell húzni a megátalkodott, vén
boszorkányt! – kiálták mindenfelől, csupán én ráztam a fejemet, ki
színről-színre <span class="pagenum"><a name="Page_180" id=
"Page_180">-180-</a></span> láttam, mintha e perczben is szemem
előtt volna, hogy az egy gyönyörű fiatal leány volt, akit a mult
éjjel a kutyák szétszaggattak.</p>
<p>– Nem ég az meg a tűzön sem! – hallatszottak a palócz asszonyok
feleselgetései.</p>
<p>– Majd meglássuk, hé! – mondja az öregbíró uram. – Ha Szegeden
meg birták őket égetni, hát én is csak birom… vagy micsoda?</p>
<p>S mellére ütve, nagy kevélységgel indult meg a menet élén,
egyenesen a Galandáné szurtos viskója felé.</p>
<p>Egész sereggé szaporodtunk, odaérve. A kerítésnél a két kisbíró,
amint azt az illedelem kívánja, hatalmas ütlegekkel szétkergeté
vala a csőcseléket, s csupán én s a hivatalbeli személyek lettünk
beeresztve. Legelől mindenütt Kubcsik tisztelendő úr ment a
füstölővel.</p>
<p>A konyhába léptünk. Ott a tűzhelyen hatalmas fazekakban
mindenféle koktumok rotyogtak, pokolbeli bűzt árasztva. Befogott
orral, lassan, lábújjhegyen léptünk a szobaajtóhoz, főtisztelendő
uram meghúzta az ajtómadzagot s a nyíláson át beereszté előbb a
szent füstöt s csak azután bátorkodtunk be.</p>
<p>Ott feküdt tarka ágyán lihegve, nyöszörögve a vén banya. Fején
jégborogatás volt, utálatos ránczai nem árultak el semmit, még
kiváncsiságot sem, az állán öt darab hosszú ősz szőrszál
meredezett, még ijesztőbb külsőt kölcsönözve e varangynak.</p>
<p>– Hogy van kigyelmed, édes néném-asszony? – kérdé az öregbíró
tiszteletteljes gyöngédséggel, mert bizony senki sem evett
bolondgombát, hogy egy vén boszorkányt magára haragítson.
<span class="pagenum"><a name="Page_181" id=
"Page_181">-181-</a></span></p>
<p>– Bizony rosszul vagyok, édes fiam. Tele vagyok sebbel,
harapással. Nézzétek a testemet!</p>
<p>S ezzel feltakarta a dunyha csücskét, látni hagyva mellén a
sebet s aszott lábain az ebharapások nyomait. Kidudorodó csontok
kék mezőben, – mint valami heraldikus mondaná.</p>
<p>– Hihihi! – röhögött föl, fogainak hajdani lakóhelyét mutatva –
egy kis dolgom volt az éjjel.</p>
<p>S vöröses szemeivel nagyokat sandított a tanácsbeliek felé, úgy
hogy azoknak összevaczogtak a fogaik.</p>
<p>– Már bizonyos, ő a boszorkány! – súgá felém Buga Istók
uram.</p>
<p>– Nem ő!… Dehogy ő – feleltem halkan vissza. – Amellett maradok,
hogy a boszorkány egy szép leány volt. Színről-színre láttam.</p>
<p>Csontos, bepólyázott kezét Galandáné kihúzta a dunyha alól s
megfenyegetett vele:</p>
<p>– Ej, ej! hát azt hiszi, hogy a vén Galandáné nem tud szép
lenni, ha akarja. Ej, ej, vigyázzon, hogy valahogy a vén
Galandánéval ne találkozzék, mikor a legszebb női arczot látja maga
előtt…</p>
<p>Öregbíró uram megdöfte törvénybíró uramat, törvénybíró uram
megdöfte a kisbíró uramat, kisbíró uram pedig megdöfte tisztelendő
uramat s szép rendben, szó nélkül, csöndesen kisompolyogtunk a
szobából.</p>
<hr class="chap" />
<div class="chapter"></div>
<p><span class="pagenum"><a name="Page_182" id=
"Page_182">-182-</a></span></p>
<h2>A GÓZONI SZŰZMÁRIA.</h2>
<p>Azért lett olyan népszerű a keresztény vallás is, mert egy szép
szőke asszony van az istenek között. Az ő szelid égi arcza segített
meghódítani az emberiséget. S ábrándos, álmadozó embereknek, kik
hisznek benne, ő jelenik meg a legtöbbször. Kutak fenekéről jön, a
Bágy hullámaiból kel ki, vagy az erdő titokzatos homályában mutatja
meg magát azoknak, akik jók, akiket megszeretett.</p>
<p>Látta már néhai Préda János is, azonképpen Szűcs Gergelyné,
nemkülönben Sánta-Nagy Mihálynak az apja, de meg azelőtt is kell,
hogy megjelent légyen az elődöknek, mert nem hiába építették a
gózoni gesztenye-erdőben a kilencz kápolnát a kálváriával.</p>
<p>Már ami a bágyiakat illeti, azokból csupán Gughi Pannának
adatott meg, hogy a Mária megjelenik előtte s elbeszélget vele a
szent kútnál, valahányszor búcsu van, mert ő a legjámborabb a hívek
között s oly szép, ájtatos hangon énekli a zsoltárokat, hogy az
előéneklő Mindég Jancsi, ki a koszorús Krisztust viszi, nem győzi
mondogatni: «Ez aztán a hang, a kántoré otthon, az semmi.»</p>
<p>De még a vén Mindég Jancsinál is nagyobb <span class=
"pagenum"><a name="Page_183" id="Page_183">-183-</a></span>
bámulója a menyecske hangjának, meg… ki tudja… talán a két piros
orczája, csípőn ringó karcsú derekának is, Csuz Gábor, éppen azért,
mert olyan kihiresztelt vallásos legény, hogy nála még Gughi Panna
sem buzgóbb búcsujáró. Mert éppen abban van valami különös, ha
valaki úgy egyszerre nagyon a szentekhez fordul. Ki sokat ácsorog a
bíró udvarán, pöre van az olyannak.</p>
<p>Rebesgetik… Ki is beszélte csak?… Alighanem a cséplők a Biziék
szérűjén, hogy ott náluk Csoltón, ahol tavaly szolgált, valami
Kovács Maris nevű érdemes hajadonnal járt mátkaságban s úgy
megvette a szívét, hogy az eszét is elvette. Ezek a becsületes
emberek egészen fel vannak háborodva a magaviseletén; mikor
szerencsétlenné tette, ott hagyta. Hiába üzenget neki szegény
Maris, hogy megöli a szégyen, hogy égeti fejét a párta, rá sem
hederít, felé sem néz. Nem lesz ennek így jó vége. Egyszer csak itt
toppan a leány szégyenével együtt.</p>
<p>Vigyázzátok meg jól ezt a Csuz Gábort, van annak az apró szürke
szemeiben valami alattomosság, akárhogy fordítja is őket az ég
felé. Ha meg Kovács Marist emlegetik előtte, kenetesen hímez-hámoz,
hogy így, hogy úgy, volt ugyan köztük valami, de a leány
lutheránus, esze ágában sincs elvenni, neki, a buzgó katholikusnak!
De ’iszen, Csuz Gábor, ilyen dolgokat már nem kíván az Isten!</p>
<p>Tisztelet-becsület Gughi Pannának, de ez már alighanem az ő
dolga, mert vagy hülye a legény és ő veri bele a vakbuzgóságot,
vagy viszony van köztük… hej Panna, Gughi Panna! – már Uram bocsáss
meg, ha vétkezem, – de nem egészen tiszta dolog az ő szent élete
sem.</p>
<p>Igaz, hogy imádság a fekvése, ébredése, s ötféle <span class=
"pagenum"><a name="Page_184" id="Page_184">-184-</a></span> olvasó
is van a rokolyája zsebében, a hóbortos ura, meg a falu is úgy
becsüli, mint egy szentet; azt sem lehet tagadni, hogy grácziában
áll a mennyeiek előtt; ha valakinek baja van, ő a közbenjáró a
boldogságos Szűznél; de már az nagyon gyanus, hogy ami pénzt
küldenek tőle az ügyes-bajos emberek a Máriának, abból egy lyukas
tallért multkor fölismert a kartali boltosnál Bede Erzsi; tulajdon
az a pénz, melyet ő küldött a Máriának. Meg is kérdezte Pannától,
hogy od’adta-e?</p>
<p>– Oda bizony, húgom. A Boldogasszony megigérte, kiengeszteli az
édesanyád szívét a Szűcs Pali iránt. Átvette a tallért is és
köszöni alássan.</p>
<p>No már hogy volt, hogy nem volt, senki sem tudhatja, hanem az az
egy áll, hogy maga a Szűz Mária csakugyan nem vihette a tallért a
kartali zsidóhoz.</p>
<p>Hanem hiszen úgy félig-meddig minden kiviláglott rá egy hétre a
gózoni őszi búcsun.</p>
<p>Szép, enyhe napok voltak. Sokan mentek Bágyról: Timár Zsófi
talpig fekete gyolcsruhában, az öreg Bizi József, Böngérné, még az
istentelen Filcsik István is egész háznépestől (bizony visszájárul
fordul már a világ!), ott volt a hetyke-petyke Vér Klári (hogy nem
szégyel emberek közé jönni a gyalázatos!), meg ki győzné
elszámlálni a többit: voltak jók-rosszak vegyest, köztük mondanom
sem kell Gughi Pannát és Csuz Gábort.</p>
<p>Nagy sokadalom, vagy harmincz proczesszió jött a környékről.
Gózon, Bodok, Kartal, Szilke, Tarján, Beléd, Kesziről, Csoltóról a
palóczok, még tán a messze Majornokról is a katholikus rész.
Ilyenkor volna jó kivenni árendába a papoktól a perselyeket!
<span class="pagenum"><a name="Page_185" id=
"Page_185">-185-</a></span></p>
<p>A bágyiak hajlott estén érkeztek s alig hogy megjárták térden a
kilencz kápolnát stácziórúl-stáczióra, idejük sem volt szétnézni a
mézeskalácsosok közt, hol legjobban hullámzott a népség, mingyárt
besötétedett, s ott, ahol éjjelre megtelepedtek, a nagy részét
nyomban elnyomta a buzgóság, csak kevesen hallgatták Gughi Pannát,
ki csodás dolgokat beszélt el a gózoni Szűz-Máriáról.</p>
<p>– Hát aztán, aztán… mondja csak tovább, édes Panna lányom! –
ösztökéli Filcsikné. – Mit mondott még a Szent Szűz?</p>
<p>– Mindent el kell neki beszélnem kegyelmetek felül.</p>
<p>– Óh, óh, óh! – hajtja a ragyás Böngér Panna éneklő hangon, – de
boldog is, aki olyan istennek tetsző, mint te! Ne adjam alád ezt a
nagy kendőt is, Pannus? Úgy nézem, kemény a fekhelyed, drágám. Te
pedig, Csuz Gábris, piszkáld meg egy kicsit azt a tüzet, hadd
lássuk a galambom arczát, mikor beszél…</p>
<p>Gábornak nem volt kifogása: megcsóvált egy végén zsarátnok
fahasábot s úgy világította meg a tömött fekete hajat s a
szemvesztő két gödröcskét, mely azon a piros arczon mintha
feneketlen verem volna, hova a nyugalma, lelke odaveszett.</p>
<p>– Mondjad csak, édes szívem, – faggatja Filcsikné – hogy néz ki
a Mária?</p>
<p>– Jaj, nehéz azt elbeszélni… Vakító fehér arcz, aranyos szőke
haj, egész vállára omlik, bánatos kék szemek, hófehér jobb karján,
mely tövistől vérzik, egy kicsike gyermek édesdeden alszik…</p>
<p>– Az ám… a kis Jézus! – Szakasztott igy van lefestve az én
imádságos könyvemben…</p>
<p>– Meg a bodoki templomban! – teszi hozzá <span class=
"pagenum"><a name="Page_186" id="Page_186">-186-</a></span> Gábor s
átszellemülve szívja magába Panna minden szavát; hogy jön, hogy
távozik a Szűz, vakító fény övezi néha, máskor meg egyszerű
karton-ruha van rajta. De csak ő láthatja, ha egyedül van ott a
Mária-fáknál.</p>
<p>– Hát ma meglátod-e? – kérdik.</p>
<p>– Nem tudom; álmomban szokott híni – felelte Panna, aztán
Gáborhoz hajolt és a fülébe súgta: – De te azért csak gyere el,
amikorra mondtam!</p>
<p>A tűz már nem égett, csak itt-ott pislogott egy-egy szikra a
pernye alatt; az álom lecsukta lassankint a szemeket, távolabb is
kialudtak a tüzek s az egész búcsus nép, akihez jött, az Úr ölében
pihent a téres tisztáson, mely az erdő alján elterült. Csend volt,
csak a gózoni erdő zúgott balról s a levegőben rebbenté meg
szárnyát egy-egy éji madár. E miatt pedig épp oly nyugodtan
álmodhattak a hivők a vakító fehér arczról az aranyos szőke hajjal…
mint amilyen nyugtalanul álmodozék ébren Csuz Gábor a gödrös, piros
arczról a hollóhajjal.</p>
<p>A bodoki búcsusnép, a tarjániak, belédiek, a túlsó oldalon pedig
a jó Isten tudja, miféle népek fehéredtek körös-körül. Egy alak
gyakran megmozdult köztük, mintha errefelé kémlelne. Gábor látta,
hogy ott is hánykolódik valami nyugtalan lélek, az sem tud aludni,
az is a nagy semmit bámulja talán, mint ő.</p>
<p>Hosszú, hosszú idő telt el, míg végre megkondult fent a
kálvárián a harang. Látta fölkelni Pannát az asszonyok közül s
eltünni az éjben: várt előbb egy félórát, úgy volt neki meghagyva,
s aztán ő is ellopózkodott. <span class="pagenum"><a name=
"Page_187" id="Page_187">-187-</a></span></p>
<p>Sietve ment az erdő tövis-bokrokkal szegett gyalogútján, néha
megállt a tüskét kivenni lábaiból, s ilyenkor mintha lépteket
hallana a háta mögött. Követi tán valaki? De ugyan ki követné?</p>
<p>Lihegve ért a Mária-fákhoz. Panna már várta. Ott ült a kút
párkányán, fekete, lebontott hajával játszadozott s a csillagok
fénye mellett nézte magát a kút vizében.</p>
<p>– Sokáig maradtál, Gábor! Gyere no, ülj le mellém! – suttogá
lágyan.</p>
<p>Kigyulladt a Csuz Gábor szürke szeme, oda is ült mellé, de nem
merte átkarolni.</p>
<p>– Miért félsz tőlem? Hajtsd a fejedet az ölembe. Te is az Úr
híve vagy, megjavítottam a lelkedet. A Szűz Mária megengedte, hogy
szeressük egymást.</p>
<p>– Igazán mondta? – hebegé a legény babonás áhítattal s mégis
kétkedőleg.</p>
<p>– Isten a tanum rá…</p>
<p>E pillanatban a hold tányérja mintha a földre vágódva összetört
volna és fényes cserepei szétesve, bevilágították a
selyemgyepet.</p>
<p>Hűs szellő suhant át az erdőn. Gyönge zörejjel váltak szét a
gallyak s hirtelen összecsapódtak…</p>
<p>… S eléjük lépett a fák közül egy mennyei látomány, egy nő:
vakító fehér arcz, aranyos szőke haj egész vállára omlik, bánatos
kék szemek… hófehér jobb karján, mely tövistől vérzik, egy kicsike
gyermek édesdeden alszik…</p>
<p>– A Szűz Mária! – sikoltott Panna rémülten.</p>
<p>Gábor némán fedte el arczát kezeivel.</p>
<p>– Jaj nekem, Szűz Anyám! – Óh, könyörülj rajtam! – verte mellét
Panna kétségbeesetten s leborult a földre. – Bűnös vagyok. A
pénzedet loptam, nevedre hazudtam… <span class="pagenum"><a name=
"Page_188" id="Page_188">-188-</a></span></p>
<p>A szomorú arczú anya szelíden elmosolyodott.</p>
<p>– Semmi közöm hozzád, jó asszony! Nézz ide, Gábor, a kis fiadat
hoztam el. Ott a népek között nem akartalak megszégyeníteni.</p>
<p>Akadozva és szemérmesen folytatta:</p>
<p>– Meglestelek… utánad jöttem s itt megtaláltalak.</p>
<p>Gábor megdörzsölte érdes kezével a homlokát s félénken
közeledett a beszélő felé. A gyermek éppen most nyitotta ki a
szemecskéit s mosolygott.</p>
<p>– Megtaláltál, Kovács Maris, de nem is vesztesz el soha többé,
ha megbocsátasz…</p>
<p>Maris nyájasan nyujtotta neki engesztelésül a gyermeket. Mohón
kapott utána, de csakhamar eleresztette.</p>
<p>– Nem, nem! Hadd nézzelek még. Olyan nagyon szép vagy vele!</p>
<hr class="chap" />
<div class="chapter"></div>
<p><span class="pagenum"><a name="Page_189" id=
"Page_189">-189-</a></span></p>
<h2>KÉT MAJOR REGÉNYE.</h2>
<p>Biz a szegény Gyuri oda van. Ott fekszik a bundán az eszterhaj
alatt, már félig a síré. Sápadt arczán kerek piros foltok vannak:
Szent Mihály lovának a kantárkarikái. Az ínye is akár a rózsa.</p>
<p>– Rossz jel! – mondják az ápoló asszonyok, kik ilyenkor tele
vannak szóval, tanácscsal. – Itt van ni. Az apák haragja átokká
nőtt meg a gyerekeknek. Szerelem lesz az oka, ha meghal… Hanem
valami nagy öröm még tán segíthetne.</p>
<p>Az öreg juhász is azt gondolja.</p>
<p>– Ide hallgass, valamit gondoltam, Gyuri… Megteszem a kedvedért.
Nem bánom, megteszem. Megalázom magam a fekete major juhásza előtt.
Tudhattam-e, hogy olyan nagyon szereted Boriskát? Gyereknek
néztelek, észre sem vettem… nem akartam észrevenni. No, de most már
ne búsulj, nem ellenzem tovább, megkérem a kezét.</p>
<p>Az aszkóros legény arczán mosoly jelen meg, gyönge, bágyadt.
Fejét fölemeli s félkönyökre dől az ócska bundán. Az is uj volt
valaha és virágos…</p>
<p>– Még ma. Ugy-e, még ma, édesapám?</p>
<p>– Mihelyt a nyájat kihajtom az «Ordas»-ba, ott rábízom addig a
bojtárra, míg én elszaladok a fekete majorba. <span class=
"pagenum"><a name="Page_190" id="Page_190">-190-</a></span></p>
<p>A beteg hálás szemeket vet az öregre s elmélázva kérdi:</p>
<p>– Mikor kerül kend vissza, apámuram?</p>
<p>– Naplemente táján… valamivel előbb, mint egyébkor.</p>
<p>– Nehéz lesz kivárni! – sóhajtott a fiú. – Hanem egyre kérem;
van a Boriska apjának négy csengője… ösmerem a hangjukat… ha jól
végezte a dolgot, ha a leányt ideadják, kérje el a csengőket, kösse
a négy vezérürü nyakára, hogy én messziről hallhassam.</p>
<p>– Úgy lesz, fiam.</p>
<p>– Attól a csengetyű-szótul, érzem, meggyógyulok.</p>
<p>– Hallani fogod, édes fiam.</p>
<p>A juhász elment. Elment ahhoz a kegyetlen emberhez, akivel
örökös ellenség. De hát miért is ellenségek tulajdonképpen? Eh,
bolondság, a közös legelő az oka; két juhász legelteti egymás elől
a fű javát, ebből aztán bosszúság lesz, bosszúságból harag,
haragból gyűlölség.</p>
<p>Délben zörgetett be a fekete major ablakán.</p>
<p>– Hallod-e, öreg ficzkó, Marczi! Én vagyok itt, a veres major
juhásza, én, Koppantyu Demeter. Egy virágért jöttem.</p>
<p>– No hát gyere be, ha már itt vagy!</p>
<p>– Adod a lányt? Mi?</p>
<p>– Gyere be előbb, hadd lássam az ábrázatodat.</p>
<p>– Bolond vagy! Nem magamnak kérem. A fiamnak.</p>
<p>– Hát nem halt meg?</p>
<p>– Hiszen nem is beteg, csak gyenge.</p>
<p>– Azt mondják, száraz betegségbe esett.</p>
<p>– Hazudnak! – mondá Koppantyu Demeter mogorván. <span class=
"pagenum"><a name="Page_191" id="Page_191">-191-</a></span></p>
<p>– Pedig tegnap beszélte itt valaki, hogy haldoklik.</p>
<p>A vörös major juhásza fölkaczagott, de bizony erőltetve
tette.</p>
<p>– Ostoba pletyka! Adod a lányt vagy nem?</p>
<p>– Nem adom, míg nem látom az ábrázatodat, te kevély kutya!</p>
<p>– Gyere te ki!</p>
<p>– Nem megyek. Én nem alázom meg magam.</p>
<p>– No hát akkor itt várlak meg.</p>
<p>Leült egy kőre az udvaron, hallgatta, mit suttognak az eperfa
levelei, mit döngnek a méhek, mikor azt a sárga hímet viszik a
csápjaikon… és nézte az Isten tehénkéit, amint kijönnek a rögök
alul sütkérezni a napra.</p>
<p>Mégis csak szép ez a világ tavaszkor. Hogy nevet, hogy örül a
természet! Minden élet előlről kezdődik benne! Csak az az egy
sorvad.</p>
<p>Fölugrott indulatosan, az ablakhoz ment s ujra megzörgette:</p>
<p>– Hát jól van, no!… bemegyek hozzád!</p>
<p>Megnyomta a pitvar kilincsét, bement.</p>
<p>A fekete major juhásza mereven az arczába nézett. Bizony
össze-vissza volt az karczolva barázdákkal, mintha lerajzolnák
láthatónak azt a szomorú képet odahaza. Nem volt már azon az arczon
semmi kevélység, semmi gőg, a veres major juhásza meg volt
törve.</p>
<p>– Hát jól van no! – mondá a fekete major juhásza. – Odaadom a
leányt. Isten neki… legyen a tiétek. Ő is bele fog egyezni.</p>
<p>– Hogy tudod?</p>
<p>– Az ő arczát is láttam tegnap és ma. Menjünk a kertbe, nézd meg
te is, Koppantyu! <span class="pagenum"><a name="Page_192" id=
"Page_192">-192-</a></span></p>
<p>A kertbe mentek, de Boriska nem volt ott. Apja a nevét
kiáltotta, de a tájék nem adott feleletet, csak az Ipoly locsogott
bele a némaságba.</p>
<p>– Nyilván az Ipoly felé ment virágot szedni… Itt a nyomok a
homokban.</p>
<p>Arra tartottak a füzesen át. A téglaégető felől hatalmas süldő
nyúl szaladt egyenesen feléjük, s azután, mintha az útjukat szelné
keresztül, az özvegy Gálné luczernása felé vágott rézsut.</p>
<p>– Rossz jel! – mondá a veres major juhásza.</p>
<p>– Nini, a Boris kendője! Bizonyosan elaludt a bokor tövében.</p>
<p>De Borcsa nem volt ott, csak a kendője; az a gallyba akadhatott
meg… Mégis különös dolog, hogy ott hagyta!</p>
<p>Most már a parthoz értek a juhászok. Az ereszkedőnél mintha két
óriási tulipán nyílt volna ki a buja fű között, éppen úgy piroslott
messziről valami.</p>
<p>Odamentek. A Boriska piros karmazsin csizmája volt…</p>
<p>Az atya megdöbbenve kérdé:</p>
<p>– Miért húzta ez le a csizmáját? Talán a lábát szorította, vagy
talán…</p>
<p>A vén Koppantyu Demeter kiegészítette a sötét gondolatot:</p>
<p>– Vagy talán nem akarta magával vinni oda… oda, ahova ment…</p>
<p>A fekete major juhásza lehajtotta fejét és nem merte
megkérdezni, hova érti. Szótlanul, megmerevedve néztek a vízbe. A
pajkos Ipoly nem törődött velük, vígan locsogott tovább… de nem
fecsegett ki semmit.</p>
<p>Pedig talán tudta, miért húzta le a piros rámás csizmát az a
szomorú szép leány. Mert nem volt <span class="pagenum"><a name=
"Page_193" id="Page_193">-193-</a></span> rá semmi szüksége: az
angyalok mezítláb járnak odafönn…</p>
<hr class="tb" />
<p>Lábujjhegyen járnak a veres majorban. Gyuri rosszabbul van, benn
a szobában fekszik s figyel, hallgatózik: «Jaj, a juhok
jönnek!»</p>
<p>Hiába magyarázzák neki az öreg asszonyok, hogy még nincsen este,
minduntalan ki kell nyitni az ablakot, maga lássa, hogy még teli
kézzel szórja a nap a fényét.</p>
<p>– De lassan megy az idő! Menjenek, nézzék meg, porzik-e már az
út, érkezik-e a nyáj?</p>
<p>De hisz még dél sincsen.</p>
<p>Nem bánja már ő azt, talán nem is érti. Egyszerre nagyot
csuklik, feje erőtlenül hanyatlik a párnára, szemeit behunyja:</p>
<p>– Hallom a csengőket… – suttogja – hallom, hallom…</p>
<p>Édes mosoly pirosítja meg arczát, de csakhamar aztán kékes
ónszín váltja föl.</p>
<p>… A csengetyűk mindig közelebb, közelebb szólnak. Már az érkező
birkák robaját is hallja. A négy selyem-ürü vígan ugrándozik a nyáj
előtt…</p>
<p>Behunyt szeme látja, még egyszer fölnyitná, de az már csak a
fehérje; még egyszer szívná a balzsamos levegőt, de az már csak
hörgés.</p>
<hr class="tb" />
<p>Este megjött a nyáj, szomorúan csilingel az egyetlen csengő. A
négy vezérürü nyakán nincsen semmi.</p>
<p>– Csakhogy megjöttél, öreg Koppantyu!</p>
<p>– Megjöttem, de nem szólnak a csengők, hogy a hangjuktól a fiam
meggyógyuljon.</p>
<p>– Gyere be csak! Hallotta az már a szavukat délben s meg is
gyógyult tőle!</p>
<hr class="chap" />
<div class="chapter"></div>
<p><span class="pagenum"><a name="Page_194" id=
"Page_194">-194-</a></span></p>
<h2>A «KIRÁLYNÉ SZOKNYÁJA».</h2>
<p>Regényes völgyeink, ha ti megszólaltok, ha odaálltok az emberek
közé igazságot tenni…</p>
<p>Az öreg Bogát-hegy ha kilép a ködből, a földszakadékok színes
kavicsai beleavatkoznak a jó palóczok dolgába. Erdők-mezők, tavak,
folyamok, nádasok zordonan beülnek a bírói székbe…</p>
<p>Mert úgy volt az… mindenki emlékszik. Sokszor negyven-ötven
boglya is lett a «királyné szoknyáján» (amint a Gyócsi-had híres
rétjét hívják), mert olyan széles rét az a rétek között, mint
amilyen széles a királyné viganója lehet (kivált vasárnap) a többi
közönséges szoknyák között. Többet ért az az egy rét a
Gyócsi-család minden jószágánál.</p>
<p>De hova beszélek a Gyócsi-családról, mikor tudvalevő, hogy
Gyócsi Istók halála után Mudrik Mihályt állította maga mellé
férjnek az asszony, s hogy ime most a szemét ő is behunyta, az lett
volna az igazságos: minden dűlőt, minden földet három egyenlő
darabra osztani, az ingó-bingó jószágot azonképp; a porta pedig
hadd lett volna a nyomorék Imréé, ő fizetné ki, mint legöregebb és
férfi, két kiskorú húgát, Gyócsi Esztert és a mostohaapjától való
Mudrik Erzsit. Mert így szokás a becsületes emberek között.
<span class="pagenum"><a name="Page_195" id=
"Page_195">-195-</a></span></p>
<p>Hanem a ház, a nagy rét is Erzsié lett. Gonosz apja az osztásnál
megrövidítette, kijátszotta a Gyócsi-árvákat, pedig a megboldogult,
akié a vagyon volt, nekik is úgy anyjuk, mint az Erzsikéé. Teljes
lehetetlen, hogy meg ne forduljon a sírjában!</p>
<p>Imre a Bogát-hegyet kapta. Éppen olyan púpos a jószága, mint a
háta. Nyomorult egy irtvány, az bizony nem hozza meg a száraz
esztendőben a vetőmagot sem. Esztert pedig odaszorította a «Csipke»
dűlőbe; árok hátán árok. Legelőnek se jó, még a telekkönyvbe is úgy
van beírva, hogy «hasznavehetetlen».</p>
<p>Minden jó lélek megbotránkozott a faluban, de a törvényes
igazság meghagyta. Jól tudott beszélni Mudrik Mihály uram annak az
igazságnak a nyelvén.</p>
<p>Nem is lehetett már ezen segíteni sehogy, ha csak még magához a
királyhoz egy instánczia?… De az is, ki tudja, milyen ember?</p>
<p>A nótárius meg is komponálta olyan érzékenyen, szépen, hogy a kő
is meghasadna tőle. De ’iszen, okos ember a mi nótáriusunk, habár
nem fogant is meg sehol a magasban ez a nehéz panasz.</p>
<p>Vígan jött haza Mudrik, de annál szomorúbban Gyócsi Imre a
városból, hol a tekintetes vármegye is kimondta, hogy úgy marad
minden, amint van. Imréé a Bogát, Eszteré a kavicsos ugar, a
«Csipke», Erzsié pedig a selyemrét, a «királyné szoknyája». No, ez
után a szoknya után fognak még csak bolondulni igazán a csoltói
legények…</p>
<p>Hiszen az is testvére neki, de csak az anyjáról, azután ez a
másik az elhagyottabbik; szíve ehhez húzza. A maga dolgát nem
bánná, rút is, púpos is, hasznát se vehetné a vagyonnak, aztán, ha
a házból is kitudják őket maholnap, ő még beállhat <span class=
"pagenum"><a name="Page_196" id="Page_196">-196-</a></span>
valahová cselédnek, de a szegény Eszter?… Oly kicsike, vézna; aztán
istenem, hiszen csak gyerek még.</p>
<p>Fölemelte öklét. «Hej, ha most itt volna, aki koldússá tett!»
Csordultig tele volt a szíve keserűséggel. Ha úgy kiönthetné, ha
úgy elpanaszolhatná valakinek, ha ezek a hegyek, folyamok és
bérczek azt mind megértenék!</p>
<p>Haragos zöld színben mosolyogtak feléje távolról a csoltói
rétek, amint ott haladt a poros úton a Bogát alatt. A «királyné
szoknyájának» mintha ráncza volna, egymás fölé hajlik rajta hosszú
hullámzó csíkokban a sugár s az árnyék.</p>
<p>Éppen a nap nyugszik s még a vén Bogátot is hogy megaranyozza…
Az ott rajta az ő vetése. Szép abban a hegyben az igyekezet. Elég
hitványok ugyan a kalászok, de csak mégis megnőttek. A kék
búzavirágok is éppen olyan szépen fonódnak közéjük, mint
egyebütt.</p>
<p>Istenem, Istenem, de csak szép is ez a csoltói határ! A
paradicsom is nehezen lesz ilyen…</p>
<p>Igaz, hogy az övé belőle a legcsunyább rész, ez a kopár hegyhát,
de hát mégis csak van valamije benne. Aztán nem is olyan rossz az,
ha jobban meggondoljuk, csak jól kell művelni. És legalább a víz
nem viszi el, ha terem rajta valami.</p>
<p>De már az Eszter jussa, az csakugyan nem ér semmit, azt még
szántani sem érdemes.</p>
<p>Olyan innen az a széles nagy ugar a mesgyén túl, mint egy
odacsapott csúf folt valami zöld ünnepi köntösön, szemet bántó,
szomorú: szakadékaival egy mindig terjedő seb az anyaföld
testén.</p>
<p>Amint odább mellette vinné útja Imrét, megállott, megnézte még
jobban. <span class="pagenum"><a name="Page_197" id=
"Page_197">-197-</a></span></p>
<p>Bizony csenevész egy tartomány! Nem terem itt meg semmi, csak az
árvaleányhaj teng a szakadékok partján. A szegény kis Eszterkéé is
épp ilyen fehéres…</p>
<p>De nini, milyen szép fűbokor nőtt odalenn a kavicsok közt!
Milyen buja kövér, s hogy ránevet Imrére! A «királyné szoknyáján»
sem terem ennél különb, még annak is legszebb fodra lenne. De
hiszen van ennek a földnek ereje, ha akarja. A czukorrépa is lám,
hogy neki indult a túlsó végben… Nem kell ezt a földet még sem
lebecsmérelni.</p>
<p>Lement az árokba, megsimogatta a bokrot. De puha, de kedves,
mint a selyembársony! Ugyan beszélgetnek-e néha ezek a fűszálak?
Hát már miért ne beszélgetnének?…</p>
<p>Aztán olyan furcsa az, ha valami durva láb letapossa őket,
meggyűri, összegázolja, reggelre azért megint csak felkelnek,
mintha soha sem lett volna semmi bajuk. Mégis különös az, hogy ezek
a piczike, gyenge fűvek erősebbek az embereknél…</p>
<p>Patkós csizmái alatt megcsördültek a kavicsok, a jó, agyagos
palócz föld szép, színes kövei. Hát biz’ ezeket nem igen szokták
gyűrűbe foglaltatni, hanem azért mégis nagyon szépek. Az emberek a
hibásak, nem a föld. Az csak olyan jó szívvel adja ezeket is, mint
az aranyat, ezüstöt, csakhogy mi nem becsüljük meg, mert nem tudjuk
kitalálni a hasznukat.</p>
<p>Pedig már az is milyen nagy jóság a földtől, hogy míg odafönn a
tótok között nagy szürke kövekkel béleli meg magát, amikkel azoknak
annyi bajuk van, itt mintha kedvezni akarna, apró, tetszetős
kavicsokat hány ki. <span class="pagenum"><a name="Page_198" id=
"Page_198">-198-</a></span></p>
<p>Imre lehajolt és tele szedte a szűre ujját. Volt azok közt kék,
sárga, piros és aranyszínű. A szakadékban alant egy nagy fekete
kőnek látszott a csücske: amint sarkával ráhágott, lehámlott belőle
egy darab, azt is a többi mellé tette. Jó lesz a kis Eszternek
otthon játszani.</p>
<p>Megkönnyülve folytatta útját hazafelé. Egészen megbiztatta a
hegy, meg az ugar. Hiszen csak rájuk kellett nézni, hogy
megelégedjék velök. Még tán jól is van az úgy, hogy Erzsié lesz a
selyemrét. Maholnap meg talál halni az apja, nem marad senkije, ő
pedig csak itt lesz azontúl is a húga mellett. Aztán Eszter arcza
is sokkal szebb, kevesebb ráadással jut annak idején főkötő alá.
Bizony Isten, jól van az így, ahogy van!</p>
<p>Úgy elgondolkozott, hogy észre sem vette az öreg úri vadászt, ki
a hegy felől közelgett, csak mikor már megszólította.</p>
<p>– Jó estét, fiam! Hova való vagy?</p>
<p>– Csoltóra.</p>
<p>– Akkor azt is tudod, kié ez a hegyhát?</p>
<p>Imre elmosolyodott. Egészen egyenesen még sem veszi magára,
nincs vele mit dicsekedni.</p>
<p>– A Gyócsi Imréé, – mondá kelletlenül.</p>
<p>– Úgy nézem, szántónak használja. Arra ugyan nem lehet valami
nagyon jó.</p>
<p>Imrét bosszantotta a lenéző beszéd. De bizony csak nem hagyja
bántani a Bogátot.</p>
<p>– Maradhatós biz az, egészen maradhatós.</p>
<p>– Hát az út milyen tőle a belédi üveghutáig?</p>
<p>– Csintalan, majd mindig csintalan…</p>
<p>A vadász dünnyögött erre valamit s mert éppen a faluba értek,
elválóban kérdé:</p>
<p>– Hol lakik az a Gyócsi? <span class="pagenum"><a name=
"Page_199" id="Page_199">-199-</a></span></p>
<p>– Itt a mostohaapjánál. Én magam vagyok az – vallotta be
pirulva.</p>
<p>– Akkor hát veled alkuszom meg.</p>
<p>Imre nem birta elgondolni: mire, s álmélkodva nézte, amint az
idegen úr igazán utána jön a házba.</p>
<p>Mudrik otthon volt már, mert ő kocsin jött.</p>
<p>Gyanus szemekkel kémlelte az idegent, attól tartott, valami
prókátort hozott magával a fiú. Hanem hiszen jókor hozza már…</p>
<p>Erzsike a mézeskalácsaival és a fabábuival játszott. A két évvel
idősebb Eszter az asztalon könyökölt és sóvárgó szemekkel nézte a
húga kincseit. Neki nem jutott semmi a vásárfiából.</p>
<p>Szép kék szemecskéi a bátyja felé fordultak, panaszkodón,
reménykedve, várakozólag.</p>
<p>A púpos észrevette s a kedvetlenség felhője futott át arczán.
Nem is hallotta, hogy az idegen mit beszél. Mudrik Mihály ő
kigyelme felelgetett neki.</p>
<p>– – Micsoda? A Bogát-hegyet akarja megvenni a mostoha fiamtól?
Megbolondult az úr? Hallod-e, Imre, meg akarja tőled venni a
Bogátot. No, felelj hát neki.</p>
<p>Aztán nevetve csapta össze a tenyereit. No, ugyan pompás
dominium az! Ugyan mit adna érte az úr?</p>
<p>Imre maga is nagy szemeket meresztett s zavarodottan makogá:</p>
<p>– Nem adom a hegyemet!… dehogy adom. Hiszen úgysem venné az úr
semmi hasznát… Én pedig megszerettem, igazán megszerettem.</p>
<p>Eszébe jutottak a kavicsok, amik a szűre ujjában vannak.
Elmosolyodott, megörült nekik s hamiskás hunyorítással magához
intette Eszterkét. <span class="pagenum"><a name="Page_200" id=
"Page_200">-200-</a></span></p>
<p>Az tündöklő arczczal szökött oda s kezeivel összefogta a
köténykéje alsó szélét: csak belefér talán, amit Imre bácsi
hozott.</p>
<p>Kirakta a köveket egyenkint. Félénken nézte, tetszenek-e
húgának? Hogyne tetszenének!</p>
<p>Tapsolt örömében, vagy talán azért is, hogy az Erzsi figyelmét
oda vonja, mintha azt mondaná: «Látod, mim van nekem!» Aztán ő is
visszaült az asztalhoz, eleinte húzódozva Erzsitől, messzire.
Idegenül, irigykedve méregették az egymás játékait, melyiké ér
többet, de mind a kettőnek látszott a tekintetén, hogy a fagy
nemsokára fölenged.</p>
<p>– Ejnye, fiam, ide hallgass hát… – szólt a vadász türelmetlenül.
– Nem jöttem én ide tréfálni, komoly vevő vagyok… a belédi
gyáros.</p>
<p>– Az a gazdag ember, – vágott bele élénken Mudrik Mihály, – akié
az üveghuta meg a nagy majorság?</p>
<p>– Éppen az üveghuta hozott ide. A Bogát földjére szükségem van
az üvegcsináláshoz. Eddig négy mérföldnyiről hozattam az anyagot,
mert nem tudtam, hogy a Bogát gyomra is viselős vele. Ma
megvizsgáltattam. Nekem az a hegy sokat ér, mert közel van.
Megveszem tőled jó pénzen.</p>
<p>Mudrik arcza olyan vörös lett, mint a skarlátposztó, de annál
halványabb az Imréé.</p>
<p>– Nem tudok én megválni attól a hegytől – szólt restelkedve. –
Nekem jutott, legyen az enyim.</p>
<p>– De ha jól megfizetném?</p>
<p>– Nem adom én azt még talán…</p>
<p>Gondolkozott micsoda nagy dolgot mondjon:</p>
<p>– … Még talán ezért az egész határért sem.</p>
<p>Az üveghutás elmosolyodott. <span class="pagenum"><a name=
"Page_201" id="Page_201">-201-</a></span></p>
<p>– No jó, jó… látom, hogy igazi palócz vagy… odanőttél a röghöz,
– akkor hát kiveszem árendába. Vagyis csak a belsejét. Szánthatod,
művelheted a tetejét, adok érte évenkint ötszáz forintot.</p>
<p>Most már Mudrik Mihály sápadt el az irigységtől s Gyócsi Imre
pirult ki az örömtől. Hiszen annyi pénz együtt talán nincs is a
világon! Ötszáz forint! Még a «királyné szoknyája» sem ér talán
annyit. Micsoda gazdag menyasszony lesz ebből a…</p>
<p>Eszterke volt az első gondolatja.</p>
<p>– Eszterke! No, nevess hát! Gyere ide, lelkem.</p>
<p>De az Eszterke nem nevetett, makranczos arczot vágott. Hogy ím
az egyik kavicsot a szájába vette és megnyalogatta, kisült, hogy
nem czukorból van.</p>
<p>– Hisz ezek kövek! – sóhajtá elpityeredve. – Egye meg őket.</p>
<p>S durczásan vágta földhöz valamennyit.</p>
<p>Hát az egyik, a fekete kő éppen odagurult a hutás lábaihoz.</p>
<p>Fölvette, megkopogtatta az ujjával, a pápaszemén keresztül is
még egyszer megnézte.</p>
<p>– Ejnye, de finom fekete kőszén ez! Honnan hoztátok?</p>
<p>– A kis hugom földjén egy nagy kőből törtem. Tele van annak a
belseje ilyenekkel.</p>
<p>– No fiam, – mondja a hutás fölugorva – tudod-e, hogy ti gazdag,
de nagyon-nagyon gazdag emberek vagytok!?</p>
<p>A lányka, ki csak most lett figyelmes az idegenre, abbahagyta a
sírást és bámészan nézte ősz haját, hosszú fehér szakállát. Hallott
ő már valahol a mesékben ilyen kinézésű emberekről. <span class=
"pagenum"><a name="Page_202" id="Page_202">-202-</a></span></p>
<p>Imre pedig behunyta a szemeit s nehogy fölébredjen, nem merte
kinyitni sokáig.</p>
<p>Pedig kinyithatta bízvást, mert szín valóság lett a dologból.
Hisz mindenki tudja, hogy történt, hogy nyitották meg a csoltói
kőszénbányát.</p>
<p>Sőt a magvát is kitalálták… mert nem ostoba nép az… tud ez
gondolkozni, ha akar… s van ám a vármegyénél is nagyobb hatalom…
akármit mondjon is Filcsik uram, aki istentelen pogány ember.</p>
<p>Hegyek, folyók, völgyek vették itt a kezükbe ezt az
osztálydolgot.</p>
<p>A Bogát meg a «Csipke» még szelídek voltak, Mudrik Erzsi rétjét
bizony nem bántották, a Gyócsi-árvákat csak fölsegítették.</p>
<p>De a Bágy kegyetlen. (Ámbátor sokszor füstölög a Bogát is, hátha
az húzza le neki a felhőket?) A Bágy négy álló évig egymásután
öntötte el a réteket s akkora nádast növesztett a «királyné
szoknyáján», hogy évről-évre bízvást eheti a rozsda otthon Mudrik
Mihály uram kaszapengéjét.</p>
<hr class="chap" />
<div class="chapter"></div>
<p><span class="pagenum"><a name="Page_203" id=
"Page_203">-203-</a></span></p>
<h2>SZEGÉNY GÉLYI JÁNOS LOVAI.</h2>
<p>Előbb a «Bokros» aranyszőrű nyakát csinosítja ki bent az
istállóban a gazda, tengeri-haraszt pántlikával, majd a «Tündér»
éjfekete sörényét fonja be, azután sorba a többiét.</p>
<p>Megérti a négy okos állat a parádét… a csörgőket is a kantárhoz
kapcsolják… éppen mint tavaly ilyenkor, mikor a szép özvegy
molnárnét, Vér Klárát hozták a házhoz s olyan kevélyen
hányják-vetik a nyakukat, mintha a viczispán hátaslova volna
valamennyi…</p>
<p>De ha volnának bár magáé a nádorispányé, hogy arany rácsból
etetnék rózsa levelével, ezüst vályuból itatnák a gózoni szent kút
vizével, még sem lehetne olyan jó dolguk, mint a Gélyi János keze
alatt.</p>
<p>Maga nevelése mind a négy, a szemei előtt nőttek fel ilyen
gyönyörűségnek, ő gondozta, fésülte őket éber szeretettel, megmosta
a zabot, de meg is rostálta, mielőtt od’adta volna, kiszedte a
szénából, sarjúból, ami nem jóízű, takargatta őket télen meleg
pokróczczal, nyáron megúsztatta, kis csikó-korukban meg is
csókolgatta.</p>
<p>Most már nem csókolja, mióta menyecske került <span class=
"pagenum"><a name="Page_204" id="Page_204">-204-</a></span> a
házhoz, még pedig az a bizonyos, a régi szerető, aki, mert másé
volt már egyszer – kétszer lett édessé… Most már nem csókolja, de
azért él-hal értük most is s nem adná a négy lovát tizenhat
csoltói, bodoki ménesért.</p>
<p>Pedig ha van valami nagy dolog a világon, az mind morzsa csak a
Csoltó, Bodok dicsőségéhez mérve. Kilencz vármegyében tudják,
ötvenkettőben mesélik a lovak szép növését, vékony lábaikat, módos
csípőiket, gyönyörű nyakukat.</p>
<p>Ahol egy nagy úr van, Csoltóra, Bodokra jön négyest válogatni a
parasztoktól és bizony megesik ilyenkor… legalább az öreg Csillom
Pál megmondta egykor a belédi grófnak, mikor nősült, hogy de bizony
abból a házasságból semmi sem lesz tavaszig, mert az én kis csikóm
még fiatal és a Péri Jánoséra is korán volna a hám; egyebütt a
világon pedig nincs ilyen ló.</p>
<p>… Bezzeg van már most, elleste a tudományukat Gélyi János s
olyanná nevelte ezt a négy csikót, hogy mikor végigröpülnek
Csoltón, Bodokon, kiszalad a falu a csodájára s elsápadnak az
emberek az irigységtől.</p>
<p>… Ahogy befonta a sörényüket, felrakta rájuk a szerszámot. Úgy
be volt csomózva az egyik hámistráng, hogy alig birta kioldani. A
négy tüzes csődör nyugtalanul rakosgatta szép, karcsú lábait s
csapkodott a farkával ide-oda.</p>
<p>Az istálló ajtaja ki volt nyitva s szép piros pozsgás menyecske
jelent meg benne – de nem vette észre Gélyi Jánost: a Rákó nyaka és
a szénatartó eltakarta.</p>
<p>János se vette észre az asszonyt, de nemsokára hallotta suttogó
hangját odakünn… szakgatott szavakat, <span class=
"pagenum"><a name="Page_205" id="Page_205">-205-</a></span>
amelyeknek értelme is alig volt, mire hozzá értek. Vajjon kivel
beszélget?</p>
<p>«Mondja meg neki, a lakziba én is elmegyek, de aztán… nem tudom
még, mi lesz…»</p>
<p>Ez a Klári szava volt, tisztán hallotta. Aztán egy cserepes,
nyöszörgő köhécseléstől kísért hang felelt, ki tudja, mit, nem
lehetett megérteni. Hanem a Klári suttogását ismét megértette.</p>
<p>«Két mályva-rózsa lesz a mellemen, legyen ott… legyen a
kenderáztatóknál.»</p>
<p>János kiejtette kezéből a Ráró kantárját, nagyot csördült a
dobogón a sok karika, meg a zabla, de nem hallotta… nem azt
hallgatta.</p>
<p>«Ha a piros rózsát ejtem ki a kezemből az útra, akkor maradjon,
ha a fehéret, akkor jőjjön.»</p>
<p>Gélyi János alig birta felszerszámozni a negyedik lovat,
elszorult a szíve, megzsibbadt a keze, mindent visszájárul tett.
Sötét sejtelem nehezedett a szívére. Hallotta ő már valaha ezt a
szelíd hangot ilyennek!</p>
<p>Eh, bolondság! A szavak is megijeszszék? Aminek teste nincs,
annak az árnyékát lássa? Fekete gyanúnak fehér ágyat bontson?</p>
<p>Nyugodtan vezette ki a felszerszámozott lovakat megitatni. Klári
éppen akkor kisért ki a kapun egy töpörödött öreg asszonyt.</p>
<p>– Ki volt az az ördögök nagyanyja? – kérdé a fiatal gazda
féltréfásan.</p>
<p>– Vőnekiné, a templomsorról.</p>
<p>– Mit keres nálad az a boszorkány?</p>
<p>– Egy kis élesztőt kért szegény.</p>
<p>– Hüm! Hát kenyeret dagaszt ő kigyelme?… No, de most már siess
felkészülni, Klári! Mindjárt indulunk. <span class=
"pagenum"><a name="Page_206" id="Page_206">-206-</a></span></p>
<p>A könnyű szekér már ki volt húzva a színből s megkenve állt az
udvaron, egy percz alatt be volt fogva. Felültek.</p>
<p>János meglegyintette az ostort a négy tüzes állat fölött s azok
prüszkölve, ziháló orrlyukkal, aprázó tánczban indultak ki az
udvarból.</p>
<p>Végigtekintett rajtuk s amint elnézte azt a négy formás főt,
mely hol a szügybe vágódik, hol fölhajlik nagy kényesen, a
rézkarikák a szerszámon amint csillognak, tündökölnek, a czifra
sallang hogy körülröpködi nyúlánk derekukat és az aczélpatkó amint
meg akarja lábaik alatt gyujtani az anyaföldet, szíve megdagad
örömében.</p>
<p>De jó is, hogy oda nem adta a négy lovat senkinek, pedig
hányszor kérték. Csak nemrég is négyezer forintot rakott össze
Bodok, Csoltó, hogy megvegyék és agyonüssék a határon. Hadd
veszszen magva a különb fajnak!</p>
<p>De a lovakról egyszerre leesett a tekintete a felesége szép
piros arczára, hófehér keblére, hófehér keblén a két
mályva-rózsára, pirosra, fehérre.</p>
<p>Megmondta… így mondta.</p>
<p>Kieresztette az ostort Gélyi János, röpült a négy ló, ágaskodott
a gyeplős és az ostorhegyes, a szép asszony rózsás tenyeréből
ernyőt csinált hamis szemeinek, merengve nézte a vidéket s ő is
röpült.</p>
<p>– Nem is hittem, János, hogy elviszel, tudom, hogy nem szívesen
teszed… mert még a rossz nyelvek nem teltek be velem, aztán
meg…</p>
<p>Megvárta Vér Klári, hogy az ura szóljon, kérdezzen, de az is a
vidéket bámulta, a szaladó réteket, a közeledő kenderáztatókat,
melyek úgy csillogtak zöldes vizükkel, mint valami gúnyos szemek
<span class="pagenum"><a name="Page_207" id=
"Page_207">-207-</a></span> s messzebb a hegyszakadékokat, ezeket
az öblös, nyitott koporsókat.</p>
<p>– Aztán meg azt gondoltam, hogy mivel a holnapi vásárra
készültél, a Csillomék lakodalmáról egyenesen oda indulsz.</p>
<p>Még erre sem felelt Gélyi János. Csak hadd jőjjön még közelebb
az az asszony a töviseivel.</p>
<p>– Ej, beh kényes lett kend! Beszélni is restel. Hogy lesz hát,
hadd hallom? Ott hagysz-e azalatt, vagy magaddal viszel?</p>
<p>– Ott hagylak – mondá kelletlenül. – Úgyis három napig tart a
lakzi.</p>
<p>A kenderáztatóhoz értek. A dűlő-úton ott mendegélt Csipke Sándor
a tulipános szűrében, az ünneplő kalapjával, s úgy tett, mintha
csak véletlenül fordulna meg a kocsirobogásra, – pedig azt még a
föld is messziről megérzi, ha a Gélyi János négy híres lova
jön.</p>
<p>De mit most a lovak!… A felesége arczát fürkészi. Ni, hogy
csillog a szeme, ni, hogy oda nézett a nyalka legényre, epedően,
lopva, hosszan vetette rá édes tekintetét.</p>
<p>… S jaj, kiesett kezéből, nincs többé mellén a fehér
mályva-rózsa.</p>
<p>Ereszté a gyeplőt ellankadó keze mindig jobban, jobban… mint a
siető szél, ha felhőket vinne, vágtatnak szilajan Gélyi paripái;
nem is paripák már, a szörnyű sebesség összegyúrja őket egy fekete
szárnynyá, amely röpül… röpül… Nem is szárny az, de tán a megvadult
halál!</p>
<p>– Irgalom, segítség! Óh, tartsd azt a gyeplőt! – sikolt fel Vér
Klári. – Itt a hegyszakadék, jaj, ott is egy örvény!…</p>
<p>– Verjen meg az Isten; de meg is fog verni! <span class=
"pagenum"><a name="Page_208" id="Page_208">-208-</a></span></p>
<p>– Oh, tartsd azt a gyeplőt, édes uram, férjem!</p>
<p>Tartotta is, de csak míg kioldta rajta a bogot. Csettentett a
szájával s egy lóriasztó szisszenést hallatott:</p>
<p>– Gyi Tündér! Ráró!</p>
<p>Aztán odahajította két kibontott gyeplőszárát a Bokros és a
Villám nyaka közé…</p>
<hr class="chap" />
<div class="chapter"></div>
<p><span class="pagenum"><a name="Page_209" id=
"Page_209">-209-</a></span></p>
<h2>A GYEREKEK.</h2>
<p>Mikor megindultak a menyasszonyi háztól, a malomzúgóig ért a
nászmenet, olyan hosszú volt, mivelhogy híres két mágnás-familia
került össze: a néhai Csillom János Józsi fia Bodokról és a kartali
Major Jánosék Anna leánya.</p>
<p>Kilencz szekérben ült csupán a násznép, a tizedikben a Gilagóék
bandája. A legutolsón a tulipános ládákat hozták, meg az ágyat. A
legelső kocsin a menyasszony ült fehér koszorúval, mellette
lovagolt hóka lován a vőlegény.</p>
<p>Hanem mikor a bodoki köves határba értek, megbotlott a Csillom
Józsi lova: pedig nem vak, de meg lámpás is van a homlokán. Még
pedig úgy botlott, hogy a lovas maga is lefordult róla a hóba, mert
ha alácsúszott a nyereg, hiába volt kezére csavarva a
kantárszár.</p>
<p>Leesett; az ügyetlen állat ráhágott dolmányára is; alig tudott
föltápászkodni s mi tűrés-tagadás… megütötte magát a fagyos rögökön
és elkezdett keservesen sírni.</p>
<p>A kis menyasszony csak nézte, nézte egy darabig és mert mindenki
nevetett, addig-addig csucsorította a száját ő is a nevetésre, hogy
egyszer csak eltört a mécses… elpityeredett. <span class=
"pagenum"><a name="Page_210" id="Page_210">-210-</a></span></p>
<p>Józsi nem mert többé lóra ülni; menyasszonyához kívánkozott a
kocsiba. A lovat odakötötték a saraglyához. Még kevélyebben
vagdosta fel kendős fejét, míg bent a gyerekek érzékenyen ríttak,
ami aztán lassankint csendes, pihegő zokogásba ment át.</p>
<p>Homokos Pálné, Filcsikné és Felsővégi Kapor István – aki nagyobb
pletyka a vászonnépnél is, – gúnyosan nevették ezt a dolgot.</p>
<p>Hát még ezek is házas emberek! Óh, hogy is lehetett ilyen két
tacskót összeadni! Az egyiknek bábu kellene még, a másiknak
papiros-sárkány, nem feleség… Vagy ha mégis meg akarta házasítani a
gyámja, kerestek volna neki olyan párt, akinek már megjött az esze.
Ott van, teszem azt, mingyárt a szomszédban a nagyobbik Péri-lány…
azzal jár jól valaki.</p>
<p>Hiszen szép, szép a menyasszony, akár a gyönge majoránna; a
legényke is nyulánk, jó növésű, mint a rozmarinszál, össze is
illenének valamikor, de most még – uram én Istenem! – mi lesz
ezekből, ha majd a lakodalom után hazamegy Majorné asszonyom, meg
Seregély uram, a gyám, s magukra maradnak a nagy
Csillom-portán?</p>
<p>Hát bizony az lett belőlük, hogy egész nap csókolóztak s mikor a
zajos násznép elszállingózott, még elevenebb lett a ház az ő
nevetésüktől és ajtócsapkodásaiktól.</p>
<p>Uzsonna táján jutott csak eszükbe, hogy még nem is
ebédeltek.</p>
<p>– Annácska!… No, ne szaladj hát! Nem a csókod kell… Tudod-e,
hogy még ma nem ettem?</p>
<p>– Az ám, – mondja az hüledezve – én sem, Józsi, én sem ettem.
<span class="pagenum"><a name="Page_211" id=
"Page_211">-211-</a></span></p>
<p>– Tudsz-e te főzni? – kérdé a férj aggodalmasan.</p>
<p>A kis Anna elgondolkozott; fehér homlokát asszonyosan ránczba
szedte s a jobb kezét méltóságosan csípőjére szorítá.</p>
<p>– Hát hogyne tudnék! – felelte vontatottan s lángba borult
arczczal osont ki a konyhába.</p>
<p>Egy félóra mulva már bent volt a leves. Belemerítette Józsi a
kanalat, de az első kortynál elsápadt, felugrott.</p>
<p>– Megmérgeztél! – sziszegte halálra váltan.</p>
<p>– Óh, én szerencsétlen! Nem tudok én semmit. Jaj, minek is
vettél el!</p>
<p>Nagy ijedelemben voltak a kicsinyek, amikor éppen benyitott
özvegy Tél Gáborné s megizlelvén az ételt, kitalálta, hogy ez
bizony nem méreg, hanem igazi só helyett timsót vett ki a
pohárszékből a menyecske, s azzal sózta meg a kis gyámoltalan a
cziberelevest.</p>
<p>Híre is ment, de nyomban, ennek a szégyennek a faluban s az lett
a következése, hogy Télnét meg kellett fogadni főzőasszonynak:
negyven váltó forint, tizenkét rőf vászon és egy pár fejelés
gyertyaszentelőkor.</p>
<p>Meg is érte volna a summát, mert meg tudta adni savát-borsát az
ételnek, meglátszott, hogy a főtisztelendő esperes úrnak főzött
hajadon korában, – csak ne lett volna olyan nagyon kötekedő és
goromba! Alig hogy megmelegedett a portán, mingyárt ő lett az úr
mindenben, kifogott az együgyű fiatalokon.</p>
<p>Féltek tőle, mint a tűztől. Pletykának, háborúnak ő volt a
szítója. A faluban ő hordta szét a híreket, s amennyit vitt, annyit
hozott. Pedig minden <span class="pagenum"><a name="Page_212" id=
"Page_212">-212-</a></span> híre egy-egy éles tövis volt, vagy ha
nem, ő idomította át olyan ügyesen tövissé, hogy ahova szúrt, vérig
hatott.</p>
<p>Tűrték a gyerekek egy ideig s lopva sompolyogtak be a házba,
vagy ki a házból, nehogy szóba álljon velük, de végre a rossz
bánásmód az ő ártatlan szíveiket is csordultig töltötte meg
keserűséggel Télné iránt.</p>
<p>– Ha az én jó anyám itt volna! – sóhajtott fel Anna nem
egyszer.</p>
<p>– Hát akkor ugyan mi lenne?</p>
<p>– Úti laput kötne a talpára. Mert az én anyám nagyon hatalmas
asszony ám, Józsi…</p>
<p>– Ejnye, hogy az nem jutott eddig is eszünkbe. De ha késett, nem
mult. Meg mered-e tenni?</p>
<p>– Én? Már hogy én? – selypíté Anna huzódozva.</p>
<p>– Éppen hogy te. Az asszonyok dolga az ilyen.</p>
<p>– Az asszonyoké? Jól van hát. Holnap elküldöm.</p>
<p>Dehogy küldte, dehogy. Sőt, mert észrevette Télné, hogy
forralnak valamit, még házsártosabb lett: ember, állat nem
maradhatott meg nyugton miatta. Gazdáját kamasznak nevezte, apró
gazdasszonyát veréssel is fenyegette.</p>
<p>– Hát mégsem kergetted el!… – szólt Józsi szemrehányóan. –
Látod… látod!…</p>
<p>Annácska megint sírva fakadt, odaborult a Józsi nyakába és
behunyva szemeit, szelíden suttogta:</p>
<p>– Ne kívánd azt tőlem, Józsi! Nem merem… nem tehetem. Te vagy a
férfi…</p>
<p>– Meg is mutatom! – vágott közbe Józsi kevélyen. <span class=
"pagenum"><a name="Page_213" id="Page_213">-213-</a></span></p>
<p>De bizony csak a szónál maradt ez is. Addig-addig halogatta
holnapról holnaputánra, míg egyszer csak eszébe jutott az Anna
anyja.</p>
<p>– Eredj érte, kis pehelykém… Ő majd elküldi a cselédet.</p>
<p>– Hová gondolsz? Egy napi út, ebben a nagy hidegben.</p>
<p>– Nem lesz semmi bajod, úgy betakargatlak. Holnap itthon
lesztek.</p>
<p>– Jó, nem bánom, de a csengőket is fölteszszük a lovakra.</p>
<p>– Majd bizony! Én a csengőimet nem adom koptatni.</p>
<p>– Én pedig nem megyek a csengők nélkül, – durczáskodék Anna –
inkább maradjon hát a Télné; úgyis jó asszony az… hála Istennek,
hogy itt van.</p>
<p>De mi ilyenkor a harag, ha nem bárányfelhő?</p>
<p>Eső se lett belőle, úgy mult el hirtelen.</p>
<p>Anna elutazott az anyjáért, s másnap, mint mondva volt, estefelé
be is robogott Csillomék portáján a csengős szán.</p>
<p>Előre ugrott le a kis menyecske s beszaladt férjéhez:</p>
<p>– Jaj, elhoztam!… Fussunk el messzire. Siessünk a kertbe, mert
mingyárt kezdi.</p>
<p>Azaz, hogy már kezdte is. Még alig hogy kikászmálódott a nagy
bundából, már fent a kocsin rágyujtott:</p>
<p>– Ej hó! Hol az a személy? Hadd lássam azt az áspis-kígyót! Majd
mingyárt megmutatom én neki az utat innen! Hej, Télné, vén Télné!
Jőjjön csak ki! <span class="pagenum"><a name="Page_214" id=
"Page_214">-214-</a></span></p>
<p>A gyerekek összebujtak a kertben egy dértől csillogó
ribizke-bokor mögött; orczáik egymást érték s nem a hideg csípte,
de az ijedelem, az izgatottság festette pirosra. Lélekzetük elállt;
szíveik hangosan dobogtak.</p>
<p>– Hallod? Jaj! hallod-e? – suttogta Anna. – Istenem, Istenem,
csak szerencsésen végződnék ez a rettenetes nap!</p>
<hr class="chap" />
<div class="chapter"></div>
<p><span class="pagenum"><a name="Page_215" id=
"Page_215">-215-</a></span></p>
<h2>HOVA LETT GÁL MAGDA.</h2>
<p>Van is mit dicsekedniök a bodokiaknak a savanyú vizükkel! Ha
megszoktuk az édes vizet, hát iszszuk az édes vizet és nem
vágyakozunk a savanyúra. Víz, víz! Hiába állították oda határőrző
szent Vendelint a csevicze háta mögé, több galibájuk volt már vele,
mint amennyi gyönyörűségük.</p>
<p>Igaz, hogy jó erős víz; a verebet, fecskét, ha nem magasan röpül
el fölötte, megkábítja, megfojtja, úgy hogy az halva bukdácsol bele
a levegőből. Sok apró madárnak lett a temetője. Mert minek jár
alant, ki a magasba termett.</p>
<p>Az se utolsó dolog, hogy mikor csépelni mentek erre nagy
rajokban a brezinai tótok, az egyik, aki megszomjazott közülök,
széles kalapjával merített belőle s úgy ivott egy nagy kortyot.</p>
<p>– Emberek! – mondá hüledezve – bor, veszszek meg, ha ez nem
bor!</p>
<p>Megízlelték egymás után. Persze, hogy bor, csakhogy nagyon meg
van keresztelve.</p>
<p>Mohón neki estek erre s abban a tudatban, hogy csakugyan borban
dúskálnak, becsíptek a tótok, s olyan tánczolást, dalolást vittek
végbe a kút körül, hogy egész Bodok összeszaladt a csodájára.
<span class="pagenum"><a name="Page_216" id=
"Page_216">-216-</a></span></p>
<p>Hanem aztán volt e miatt a kút miatt «hiba» is. Mikor azt a
határigazítási pört vitték a majornokiak ellenük s megnyerték a
felső réteket, úgy hogy immár a kút is az ő határukba esett, a
prókátor felszámította az eddigi haszonélvezetbe a savanyúvizet is,
melynek használata huszonhét esztendő óta naponta egy váltó
forintnyi jogtalan hasznot eszközölt minden bodoki ember egészségi
állapotában, minélfogva most ezen kártétel egy kerek summában
lészen visszatérítendő a majornokiaknak.</p>
<p>No, ha ezt így itéli meg a tekintetes vármegye, nemcsak az egész
határ úszik utána a kútnak, de a hajszálaik sem az övék többé.</p>
<p>A rétet már nem is sajnálták, a szent Vendelinen is segítettek,
rávésetve, hogy: «Ezen Szent Bodok helység költségén emeltetvén,
ámbátor most kápolnástól, mindenestől a majornoki határban vagyon,
mindazonáltal a bodoki határra ügyel fel», de bezzeg a kút, vagyis
az ujonnan támasztott követelés miatt nagy rémület volt a
faluban.</p>
<p>Nem is tudom, mi lett volna a vége, ha észre nem térnek s nem
fogadnak ők is ügyvédet, aki megint visszaperelte a régi
határt.</p>
<p>De ha elmult a veszedelem ez úton, volt még az ördögnek is erre
egy gyalogösvénye.</p>
<p>Mert tisztesség minden pártának, ha fényes, de hiába
hímeznénk-hámoznánk, ami úgy van, úgy van, a bodoki lányból sohse
lehet egyéb, mint legfeljebb bodoki menyecske. Más faluból való
legény ide ugyan nem téved kérőbe, de még a bodoki ember is, ha
szerét teheti, idegen helységből hoz magának asszonyt.</p>
<p>Olyan vékony itt a fehérnép erkölcse, mint a <span class=
"pagenum"><a name="Page_217" id="Page_217">-217-</a></span> suhogó
nád, koronája hajló, töve mocsárba vész. S ennek is csak, váltig
bizonyítom, az a kút az oka.</p>
<p>Színes korsóikkal oda járnak a lányok, arra várják őket a
legények. Az a savanyú kút az oka sok édes találkozásnak, sok
keserű megbánásnak…</p>
<p>Czifrán kiöltözve, ropogós szoknyában, begyesen, kaczéran,
nyíllal a szemükben úgy húzódnak át, mint a pávák. Az ördögé már
az, aki ezt az utat egy-két évig járja.</p>
<p>Ott van, hogy ne is említsem Vér Klárát, Péri Juditot… elég
abból a szelid Gál Magda esete. Mert nem úgy volt ám az, ahogy
Gálné, az édesanyja, hiszi, meg beszéli… Az ilyen öreg asszonynak
már létra van a szívétől az eszéhez!</p>
<p>Amilyen pirulós, szégyenlős, hisz gyerek még a Magda, bizony
csoda esett, hogy úgy egyszerre rákapott a kúthoz való járásra.</p>
<p>Akkor volt az, mikor azok a lókupeczek tanyáztak a faluban s
itták az áldomásokat a korcsmában. A leghetykébb köztük, valami Sás
Gyuri, ki-kikacsintgatott, kijött az ajtó elé is, némelykor pedig
útban találta a kis Magdát.</p>
<p>Csinos fiatal ember volt. Minden esztendőben megfordult itt
egyszer s a legjobb lovakat veszi össze. Néha tíz darabot, máskor
nyolczvanat is. S erről lehetett megtudni, csinálnak-e vagy se
háborút az idén a királyok?</p>
<p>Özvegy Télné mondja, hogy nagyon szemügyre vette azt az éretlen
gyereket, a Gál Magdát… Tegnapelőtt este szóbeszédbe álltak, tegnap
már meg is csipkedte. Igaz, hogy Magda ráütött a kezére, de ma már
összecsókolta – s az igaz, hogy rá sem ütött a szájára.</p>
<p>No de a Télné szava nem jár komolynak, kivált <span class=
"pagenum"><a name="Page_218" id="Page_218">-218-</a></span> a
Magdára nézve, mert nem olyan nevelés, sem nem olyan fajta… anyja
is becsületes asszony annak s pórázon tartja.</p>
<p>Hanem hogy annyi savanyú víz fogy egy idő óta a háznál, az mégis
csak gyanus volt egy kicsit. Azon a bizonyos napon is háromszor
volt Magda a kútnál. Nem volt odahaza maradása, nyugta, ami a
kezeügyén megfordult, mind visszájárul volt megtéve.</p>
<p>Gálné asszonyom csak úgy szikrázott a haragtól.</p>
<p>– Már megint azt a korsót nyaggatod? Hova szaladsz már megint?
Micsoda dolgod van neked örökösen annál a kútnál? Azt szeretném én
tudni, hé?</p>
<p>Lángba borult a kis Magda fehér arcza. Egy szót sem tudott volna
kiejteni a világért.</p>
<p>– Veted le mingyárt azt az ünneplő ködmönt?! Ejnye, te erdei
gyík, hát hogy mered azt a selyemkendőt a nyakadba venni? Hát
hétköznapra való az a tisztességes emberek gyerekeinek? Hányd le,
mingyárt! Nem vettem én azt sem az alsó végnek, sem a felső végnek.
Hanem vettem az Úr házába, vasárnapra. Az Úrnak teljék az ő szent
kedve abban a selyemkendőben…</p>
<p>Magda elpityeredett s félénken, reszketve hányta le magáról a
ruhákat.</p>
<p>– Most pedig takarodj a szemem elől… Hanem azt mondom, hogy
össze ne törd azt az ujdonat uj fehér korsót… Uram, én Istenem, ez
már a harmadik korsó húsvét óta… Mert ha te azt a korsót
összetöröd, vissza ne kerülj ide többé! De vissza ne jőjj, mert
amilyen igaz, hogy én vagyok az özvegy Gálné, olyan igaz, hogy
összetöröm a <span class="pagenum"><a name="Page_219" id=
"Page_219">-219-</a></span> csontjaidat! Hallod-e, hej, vesd le még
azt a csizmát is!</p>
<p>Hosszú fekete hajából a selyempántlikát kifonta, a szép kis
csizmát is levetette. Úgy mezítláb ment el, mint a zsellérlányok.
Gondolkozott, hogy tán el se menjen, de azért mégis csak elindult.
Önkénytelen vitte ahhoz az átkozott kúthoz a lába, jobb, ha mondom:
szíve.</p>
<p>Alkonyodni kezdett. Csuri Jóska, a bakter, éppen ott guggolt a
falu végén a haranglábnál s csak azt várta már, míg a tiszteletes
uram tehenei beérnek a csordával, mert ezeknek a megérkezésétől
függ vala az estének pontosan való elharangozása Bodokon.</p>
<p>– Hova igyekszel, kis Magda?</p>
<p>– Vízért, Jóska bácsi! Hogy van kigyelmed?</p>
<p>– Köszönöm, húgocskám. Hát úgy, hogy sehogy se legyek, még soha
sem voltam. Az a legnagyobb bajom, hogy elvesztettem a
pátrónusaimat, ezeket a lókupeczeket.</p>
<p>– Elmennek? – rebegé Magda akadozva. Pedig érezte ő azt, hogy
elmennek.</p>
<p>– Amott indulnak, ni… Csak azt az egyet neheztelem tőlük, hogy
az én lovamat nem vették meg… pedig olcsón adtam volna.</p>
<p>– Miféle lovát? – kérdé Magda, de már tűkön állott.</p>
<p>– Hát az enyimet, Magdácska… A Szent-Mihály lovát, hehehe. Azt
kináltam nekik, hihihi!</p>
<p>– Maga mindig bolondozik, Jóska bácsi! – kiáltá oda a lány s a
legrövidebb kerülő úton, a Csillomék szérüs-kertjén át, futott ki a
rétre a «savanyú kút»-hoz.</p>
<p>Mikor odaért, egy lélek sem volt ott. Kivette <span class=
"pagenum"><a name="Page_220" id="Page_220">-220-</a></span> a szép
fehér korsót a tarisznyából, a tarisznyamadzagot odakötötte a korsó
fülére, megcsörögtette előbb gyerekes kedvteléssel, aztán, mint
szokás, nagy óvatosan lebocsátotta.</p>
<p>Bugyborékolt a víz, míg megtelt a korsó, de ő bizony észre sem
vette, hogy megtelt, szeme folytonosan az országúton volt; már
azóta ide kellett volna érniök a kupeczeknek!</p>
<p>Vajjon megösmeri-e Sás Gyuri az útról? Jaj, ha megösmeri! De
jaj, ha meg nem ösmeri!</p>
<p>Bizony megösmerte. Nem azért volt olyan kerek, hamis szeme, hogy
ezer lány közül is, messziről ne lássa meg ezt az egyet.</p>
<p>Az utolsó kocsin jött, megállította rögtön s a kúthoz sietett.
Éppen jókor jött oda, hogy feladja Magda vállára a korsós
tarisznyát.</p>
<p>Szegény Gál Magdának reszketett a keze, sehogy sem birta
megkötni a mellén a tarisznyakantárokat. Nem is voltak jól
fölszedve a hóna alatt.</p>
<p>Sás Gyuri odanyult, megigazította. S ha már olyan közel járt a
keze, egyuttal átnyalábolta azt a gyönyörű derekát. Vétek is lett
volna elmulasztani.</p>
<p>– Jaj, össze ne törje a korsómat, vigyázzon! Mert akár haza se
menjek soha többé!</p>
<p>– Azt szeretném én csak. Bár soha ne mennél. Ne is menj, azt
mondom. Gyere velem, Magda!</p>
<p>– Ne beszéljen bolondokat… mert mingyárt itt hagyom!</p>
<p>– Magammal viszlek, ha akarod. Megbecsüllek, szeretni foglak. A
szelet sem engedem rád fújni s még a helyet is megfújom, ahová
ültetlek.</p>
<p>A szenvedély hangja, mintha viharos szél volna, a Gál Magda
arczát vérvörösre marta. <span class="pagenum"><a name="Page_221"
id="Page_221">-221-</a></span></p>
<p>– Nem… Ne beszéljen így. Ne is szomorítson… Magának már felesége
van. Mondták a többiek…</p>
<p>– Esküszöm, csak téged szeretlek… soha senkit még így.
Elviszlek… olyan helyre viszlek, hol senki sem tudja. Ott élünk mi
ketten.</p>
<p>– Ne kisértsen engem! Istenem, ne hagyj el!</p>
<p>– Látom, te is szeretsz, hiába tagadnád. Gyere no, ne reszkess,
ülj fel szaporán a kocsira, senki sem látja meg.</p>
<p>De nini… Micsoda bosszuság ilyenkor! Itt jön rájok szemben a
tehéncsorda. A Gálék Riskájának nyakán megszólalt édesen, ismerősen
a kolomp. Éppen arra, ő mellettük ment el a Riska s nagy szelíd
szemeivel olyan csodálatosan nézett Magdára, még a ránczos-nyakát
is megcsóválta hozzá.</p>
<p>– Ni, a Riska! A Riska! Haza hí engem a mi Riskánk!</p>
<p>S a leány erőszakosan kiszakítva kezét, futott a Riska után
hazafelé.</p>
<p>Hanem, amint vagy száz lépés után odaért a legszélső csűrhöz,
túl a veszedelmen, meg nem állhatta, hogy vissza ne tekintsen a
szegény Gyurira még egyszer… utoljára egyszer.</p>
<p>És amint hirtelen megfordult, – Istenem, Istenem! – odaütötte a
csűrből kiálló gerendához a korsót. Jaj, talán el is tört?!</p>
<p>Még észre sem vette, csak a Gyurit nézte, csak a Gyurit látta,
liliom két arczán a csókját érezte. Egyebet nem érzett, pedig a víz
keresztülbuggyant a tarisznyán, átszivárgott az ingvállon,
végigcsurgott a szoknyácskáin. A vékony gyolcsvászon odatapadt szép
derekához s annak az igazi formáját, színét mutogatta… <span class=
"pagenum"><a name="Page_222" id="Page_222">-222-</a></span></p>
<p>… A Gyuri még mindig ott állt mélázón a kútnál és integetett
neki, hogy jőjjön vissza.</p>
<p>– Ejnye, adta, adta… összetörted, fiam, a korsót! – szólalt meg
egyszerre a háta mögött Csuri bácsi. – No ’iszen, majd ad neked az
anyád otthon!</p>
<p>A derék férfiú éppen most végezte el a harangozást, s amint
látta, hogy Magda ijedten kapott a hátához s egészen elhalványodik,
megesett a szíve rajta.</p>
<p>– No, semmit se félj! Én majd előre megyek s kiengesztelem az
anyádat, mert ösmerem, hogy nagy sárkány ő kigyelme. Maradj el egy
kicsit.</p>
<p>Magda megállt, odatámaszkodott ahhoz a kiálló hegyes gerendához,
melyen a korsóját összetörte s mereven, fátyolos szemekkel bámult,
talán a semmibe, talán a cseviczekút felé.</p>
<p>Az esti szürkület lassankint leereszkedett a házakra és füvekre.
Azok legelőbb odaengedték neki a színüket, aztán az alakjukat.</p>
<p>Lehet, nem is látta Magda, amint az az ember a kút felől egyre
közelebb-közelebb jön feléje. Lehet, ha észreveszi, nem is várta
volna be ott, de az se lehetetlen, hogy éppen csak őt nézte, őt
várta.</p>
<p>A szürkület azonban mindig barnább lett. Magdát is eltakarta,
beburkolta. És nem oszlott el soha többé róla. Fedi most is. Eltünt
nyomtalanul, híre-hamva sincsen. Senki sem látta, senki sem beszélt
vele többé…</p>
<p>Szegény édesanyja évek óta siratja s epeszti magát álmatlan
éjszakákon: hogy ő volt az oka, tudhatta volna, az a szelíd,
ártatlan gyermek mennyire szívére veszi a fenyegetését. Egy hitvány
<span class="pagenum"><a name="Page_223" id=
"Page_223">-223-</a></span> korsó miatt nem mert hazajönni,
világnak bujdosik. Ki hallott már ilyet valaha? Hej, az a korsó, az
a korsó!</p>
<p>Az emberek nem szomorítják el még jobban, nem ellenkeznek
vele.</p>
<p>Pedig meglehet, hogy nem is csupán a korsó tört el… és nem is az
volt a gyenge.</p>
<p>… No, csak kár azzal a kúttal dicsekedni a bodokiaknak. Jobb
bizony, ha behánynák, betaposnák földdel… Hogy alant repültek, sok
apró madárnak lett a temetője… temetőnél rosszabb sok bodoki
lánynak.</p>
<hr class="chap" />
<div class="chapter"></div>
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Megyei
tisztviselők.</p>
</div>
</div>
<hr class="chap" />
<div class="chapter"></div>
<p><span class="pagenum"><a name="Page_224" id=
"Page_224">-224-</a></span></p>
<h2>TARTALOM.</h2>
<h3>A TÓT ATYAFIAK.</h3>
<ul class="TOC">
<li>Az arany kisasszony <span class="ralign"><a href=
"#Page_3">3</a></span></li>
<li>Az a fekete folt <span class="ralign"><a href=
"#Page_45">45</a></span></li>
<li>Lapaj, a híres dudás <span class="ralign"><a href=
"#Page_76">76</a></span></li>
<li>Jasztrabék pusztulása <span class="ralign"><a href=
"#Page_108">108</a></span></li>
</ul>
<h3>A JÓ PALÓCZOK.</h3>
<ul class="TOC">
<li>A néhai bárány <span class="ralign"><a href=
"#Page_123">123</a></span></li>
<li>Bede Anna tartozása <span class="ralign"><a href=
"#Page_131">131</a></span></li>
<li>Péri lányok szép hajáról <span class="ralign"><a href=
"#Page_136">136</a></span></li>
<li>A kis csizmák <span class="ralign"><a href=
"#Page_141">141</a></span></li>
<li>Timár Zsófi özvegysége <span class="ralign"><a href=
"#Page_146">146</a></span></li>
<li>Az a pogány Filcsik <span class="ralign"><a href=
"#Page_151">151</a></span></li>
<li>A bágyi csoda <span class="ralign"><a href=
"#Page_162">162</a></span></li>
<li>Szűcs Pali szerencséje <span class="ralign"><a href=
"#Page_168">168</a></span></li>
<li>Galandáné asszonyom <span class="ralign"><a href=
"#Page_173">173</a></span></li>
<li>A gózoni Szűz Mária <span class="ralign"><a href=
"#Page_182">182</a></span></li>
<li>Két major regénye <span class="ralign"><a href=
"#Page_189">189</a></span></li>
<li>A «királyné szoknyája» <span class="ralign"><a href=
"#Page_194">194</a></span></li>
<li>Szegény Gélyi János lovai <span class="ralign"><a href=
"#Page_203">203</a></span></li>
<li>A gyerekek <span class="ralign"><a href=
"#Page_209">209</a></span></li>
<li>Hova lett Gál Magda? <span class="ralign"><a href=
"#Page_215">215</a></span></li>
</ul>
<hr class="chap" />
<div class="chapter"></div>
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_19">19</a></td>
<td>Cutkás úr megdicsőülve</td>
<td>Csutkás úr megdicsőülve</td>
</tr>
<tr>
<td class="tdr"><a href="#Page_39">39</a></td>
<td>Búczuzni jöttem</td>
<td>Búcsuzni jöttem</td>
</tr>
<tr>
<td class="tdr"><a href="#Page_49">49</a></td>
<td>idegen hely en</td>
<td>idegen helyen</td>
</tr>
<tr>
<td class="tdr"><a href="#Page_138">138</a></td>
<td>Judit darázs-derekál</td>
<td>Judit darázs-derekát</td>
</tr>
<tr>
<td class="tdr"><a href="#Page_170">170</a></td>
<td>annnyi bizonyos</td>
<td>annyi bizonyos</td>
</tr>
<tr>
<td class="tdr"><a href="#Page_183">183</a></td>
<td>fel sem néz</td>
<td>felé sem néz</td>
</tr>
</table>
</div>







<pre>





End of Project Gutenberg's A tót atyafiak; A jó palóczok, by Kálmán Mikszáth

*** END OF THIS PROJECT GUTENBERG EBOOK A TÓT ATYAFIAK; A JÓ PALÓCZOK ***

***** This file should be named 62788-h.htm or 62788-h.zip *****
This and all associated files of various formats will be found in:
        http://www.gutenberg.org/6/2/7/8/62788/

Produced by Albert László from page images generously made
available by the HathiTrust Digital Library


Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org Section 3. Information about the Project Gutenberg
Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
